<rss xmlns:atom="http://www.w3.org/2005/Atom" version="2.0">
    <channel>
        <title>הבלוג של מילי</title>
        <atom:link href="https://millieschmidt.net/rss.xml" rel="self" type="application/rss+xml" />
        <link>https://millieschmidt.net</link>
        <description>רשומות אחרונות מהבלוג של מילי</description>
        <lastBuildDate>14/01/2024</lastBuildDate>
        <language>he-IL</language>
        <item>
            <title>איך לימודי הספרות מפספסים את חווית האמנות</title>
            <link>https://millieschmidt.net/blog/articles/literature-art-experience.html</link>
            <guid>https://millieschmidt.net/blog/articles/literature-art-experience.html</guid>
            <pubDate>31/03/2025</pubDate>
            <description>
                <p>נתקלתי לאחרונה באמירה מעניינת לגבי לימודי הספרות, לפחות אלה התיכוניים. בקצרה, מאחר שאנחנו לא קוראים ספרים כדי לגלות מי הדמות הראשית ומה התמה של הסיפור, אין צורך ללמד את התלמידים לנתח יצירות ספרותיות. אני חושב שיש באמירה הזו תובנה מעניינת, מבלי להיכנס לתוכנית הלימודים בבתי הספר. את זה אעשה לסיום.</p>
                <p>אני האדם האחרון שידבר נגד ניתוח ועיבוד של מידע. זה דבר חשוב לכשעצמו. אף אחד מאיתנו לא צריך ללכת לעבוד בעבודה הראשונה שהוא מוצא עד סוף חייו, או ללכת ללמוד תואר בלי לחשוב האם זה מתאים לו. כלומר, אני דוגל מאוד באמרתו של איינשטיין: "חיים ללא חקירה, לא ראוי לחיותם". גם הספרות ראויה להיחקר, ואני נהניתי מאוד ללמוד כיצד הסופרים הגדולים כתבו את יצירותיהם הגדולות ביותר. נהניתי ללמוד איזה רעיון מביע כל ספר וכיצד הוא מביע אותו, באילו כלים משתמש הסופר כדי לעשות זאת. אני חושב שזה תחום מעניין וראוי, וחשוב להרהר בו. גם היום, כאשר אני קורא ספר, אני משתדל לשים לב מה הסופר מנסה לעשות. למה הוא ניסח את המשפט הזה והזה דווקא כך? האם הדמויות האלה מדברות כפי שמדברים אנשים? ואם לא, מדוע בחר הסופר לכתוב כך? הרי הוא יודע איך מדברים בני אדם בעולם האמיתי.</p>
                <p>יחד עם זאת, כאשר אני כותב ספר אני לא עושה זאת כדי שאנשים ישבו לנתח אותו. זו לא המטרה. המטרה של קריאת ספרים היא החוויה. והמסר, והנושאים, וכל אלה, כלולים בחוויה הזאת ונקלטים על ידי הקורא כחוויה לא מודעת, ולא בהכרח כתובנה שהיא תוצאה של הרהור מכוון. זו לא רק מטרתה של הכתיבה, אלא מטרתה של האמנות בכלל. האמנות היא יצירה אסתטית שנועדה להיחוות. היא לא עצם בעולם שיש לחקור ולנתח. כלומר, כוחה של האמנות הוא בחוויה שהיא מעניקה לנו. כאשר אנחנו נחשפים לאמנות, בין אם זה ספר ובין אם זה ציור או יצירה מוזיקלית, אנחנו חווים משהו. החוויה הזו, יש מה ללמוד ממנה: החוויה עצמה. איך הרגשנו, אילו מראות עלו בעיני רוחנו, מה גורם לנו אושר? מה מעורר בנו תחושה של יופי, או של צדק? אכן, אלה התחומים שבהם עוסקת האסתטיקה. ואמנות, כאמור, היא יצירה אסתטית.</p>
                <p>בבית הספר אנחנו מתרגלים לראות באמנות דבר סתום שיש לנתח ולחקור אותו. מכאן נובעת הבדיחה על השאלות הידועות, כגון, "מה זה אומר שהווילונות שמתאר המחבר, הם כחולים?" זה אומר שלדעת המחבר, הצבע הכחול של הווילונות מעביר חוויה מסוימת, שבצירוף לדברים אחרים המתוארים באותה סצנה, הופך לחוויה שמעוררת רגש בקורא. הרגש הזה יכול להיות רוגע או שלווה, או כעס, או משהו מורכב יותר כמו השראה או געגוע לעבר.</p>
                <p>אולי הרבה אנשים חושבים שכדי להבין ספרים צריך לחשוב עליהם, ולכן הם לא קוראים ספרים. אגב, יש בזה מן האמת. אבל זה לא אומר שאין ערך בקריאת ספרים מבלי לחשוב עליהם. ודאי יש בזה ערך, אם זה ספר טוב. האם ניתוח שכלתני יכול להוסיף לחוויה הזאת? קשה לי להאמין. שוב, יש דברים שחווייתם דלה כל כך עד שנראה שהם נועדו להיחקר. והמחקר עצמו גם הוא חוויה, וגם הוא נותן טעם לחיים. אבל אמנות, בהגדרתה, היא חוויה שאפשר למצות גם מבלי לחקור אותה. אם יצירה אמנותית מחייבת חקירה שכלתנית, היא לא כזאת מוצלחת. במקום לצטט את עצמי, אצטט את ג'קי צ'אן, שהסביר בראיון מדוע הוא מצלם את אותה סצנה כל כך הרבה פעמים עד שהיא יוצאת מושלמת, גם בימים הקשים:</p>
                <p>"אתה לא יכול ללכת לכל צופה בקולנוע ולהגיד לו 'באותו יום ירד גשם ולכן זה יצא ככה'".</p>
                <p>כמו שאני תמיד אומר, אם היצירה זקוקה להסברים כדי שיבינו אותה, היא לא יצירה כל כך מוצלחת. יצירת אמנות מעניקה לנו חוויה, שמעוררת בנו רגש, שעליו אפשר לתהות ואותו אפשר לנסות להבין. אבל לא את היצירה עצמה, אלא אם אנחנו רוצים ללמוד בדיוק כיצד עוררה היצירה את הרגש הזה. אולי אנחנו רוצים ליצור יצירה דומה, וזה כבר מצריך לימוד, וזה בסדר גמור. לכן אין לי תלונה ללימודי הספרות או האמנות באוניברסיטה, לשם הולכים מרצונם האנשים שזה באמת מעניין אותם, מסיבה תיאורטית כלשהי או מסיבה פרקטית אפילו.</p>
                <p>באשר לבתי הספר, נראה על פניו שבאמת אין צורך בשיעורי ספרות. אף אחד לא צריך לשבת וללמוד כיצד מנתחים שיר. כפי שאמר יהונתן גפן, "רק שיר פצוע צריך ניתוח". אף אחד לא צריך לשבת וללמוד כיצד מזהים תמות בספרות. אבל כן, אנשים צריכים ללמוד ליהנות מן הקריאה ולחוות אותה. לכן אני חושב, גם אם כדאי לבטל את שיעורי הספרות, בכל זאת כדאי להכין לתלמידים רשימת קריאה למהלך השנה ולחשוב על דרך כלשהי לוודא שהם אכן קוראים את הספרים המופיעים ברשימה הזאת. לא צריך לשאול אותם שאלות על תוכן הספרים האלה, או על כוונת המחבר, ומספיק להעניק להם המלצה ולאפשר להם את הזמן לממש אותה.</p>
            </description>
        </item>
        <item>
            <title>הבעיה האמיתית עם הבינה המלאכותית</title>
            <link>https://millieschmidt.net/blog/articles/real-problem-with-ai.html</link>
            <guid>https://millieschmidt.net/blog/articles/real-problem-with-ai.html</guid>
            <pubDate>27/03/2025</pubDate>
            <description>
                <p>בשנים האחרונות הבינה המלאכותית כובשת את השוק, ולא לחינם נשתמש במונח הזה. אגב, הדבר נכון לגבי כל טכנולוגיה חדשה ו"עתידנית", שאנחנו רוכשים. המצאות עתידניות נוכחות במדיה הציבורית מזה עשורים, משפחת סילוני, מלחמת הכוכבים, ועוד. רובוטים, גאדג'טים, ושאר מיני טכנולוגיות הם נחלת הכלל וכל האנשים יכולים ליהנות מהם. גם אם מדובר בדיסטופיות כמו ג'וני נמוניק, הטכנולוגיה נגישה פחות או יותר לכולם. אלה החיים בעתיד: שיחות וידאו, רובוטים משרתים, אקדחי לייזר וחלליות. טוב ויפה. אבל היצירות האלה, מעצם טבען, לא הציגו את הדבר החשוב ביותר.</p>
                <p>מי המציא את כל ההמצאות ההן שראינו בסרטים ובסדרות? מי תכנן ומי ייצר אותן? בעולם שלנו, העולם האמיתי, המצאות לא צצות סתם כך יש מאין. אף אחד מאיתנו לא מצא סמארטפון משתלשל מאיזה ענף של עץ כמו פרי בשל, או נתקל במטוס מונח סתם כך במדבר. לכל הטכנולוגיה שברשותנו יש מפתחים, מתכננים, ממציאים, מתכנתים, יצרנים, ועוד ועוד אנשים שעוסקים במלאכה. ומעל הכול, ישנם תאגידים. הם אלה המפתחים את הטכנולוגיה ואת הגאדג'טים שכולנו משתמשים בהם.</p>
                <p>הבה ונחזור לבינה המלאכותית. אחת הטכנולוגיות הבולטות ביותר בכל סדרות וסרטי המדע הבדיוני, היא הבינה המלאכותית. בין אם היא מושתלת במחשב של ספינה, כמו ב-2001: אודיסאה בחלל, במוח של רובוט כמו R2D2 או באיזשהו גאדג'ט כמו רכב או שעון מדבר. בכל היצירות האלה שאנו מכירים, הבינה המלאכותית נמצאת שם כדי לעזור, לייעץ, ולפעמים היא פועלת נגד בני האדם. אך דבר אחד חסר שם: למי, לכל הרוחות, שייכת הבינה הזאת?</p>
                <p>בעולם שלנו, לכל בינה מלאכותית יש אבא ואמא. ל-ChatGPT יש את OpenAI. ל-Gemini יש את גוגל. לגרוק יש את אילון מאסק. וכן הלאה. כל החברות האלה מספרות לנו כיצד אותן בינות מלאכותיות לומדות מהשיחות איתנו, ומשתמשות בנתונים שנאספו קודם לכן על מנת להשתפר ולהפוך לטובות יותר. במילים אחרות, להבדיל מרכב הונדה שכולנו יכולים לקנות מתאגיד הונדה ולהשתמש בו כרצוננו, אין ניתוק כלל בין הבינה המלאכותית שאנו משתמשים בה לבין התאגיד שיצר אותה. כל מה שהתאגיד יודע, הבינה יודעת. וכל מה שהבינה יודעת, התאגיד יודע.</p>
                <p>כשלוק סקייווקר מדבר עם R2D2, הרובוט לא מקליט את כל מה שהוא אומר לו ומשדר את זה לתאגיד שייצר אותו.</p>
                <p>אני חושב שהאמת הפשוטה הזו עדיין לא ברורה להרבה אנשים. אני לא מתכוון לצאת במאמר זה כנגד הבינה המלאכותית, שהרי עשיתי ובטח אעשה את זה בהרבה מאוד מאמרים אחרים. אני כן מתכוון להעלות למודעות את העובדה החשובה הזו. בכל פעם שאתם משתמשים בבינה מלאכותית כלשהי, הנתונים שלכם נשמרים איפשהו, וחשוב מכך, אצל מישהו. בעולם שנלחם מלחמת חורמה בפרטיות, בטענה הבזויה "אם אתה לא פושע אין לך מה להסתיר", צריך לזכור שמאחורי כל הטכנולוגיה עומדים אנשים. האנשים האלה הם בשר ודם, והם עלולים להשתמש במידע שאנחנו מעניקים להם לרעה. כבר היום הם משתמשים בו בצורה מפוקפקת, על ידי מכירתו לכל מיני גורמים, מסחריים או ממשלתיים. אבל בקלות אפשר לחשוב גם על שימושים אחרים.</p>
                <p>שוב, על פרטיות כבר כתבתי בעבר ואכתוב עוד בעתיד. זו אחת המלחמות הגדולות של דורנו, ויש מעט מלחמות כאלה. אותי מעניין הניגוד הזה בין החזון האוטופי שמציגה המדיה, בו הטכנולוגיה זמינה לכול וכולם משתמשים בה, לבין המציאות שלנו, שבה הטכנולוגיה שייכת למישהו ואנחנו רק האורחים. הבינה המלאכותית, למעשה, מרגלת אחריכם. זו המציאות. מומלץ לזכור זאת.</p><br />
                <p>אחד הסרטים החשובים ביותר בהיסטוריה של הקולנוע, הוא Upgrade מ-2018. האם הוא יפה? לא מאוד. מעודד? בכלל לא. מהנה? אם אתם אוהבים אקשן. מה שהופך אותו לסרט כל כך חשוב הוא ההצגה שלו את הטכנולוגיה כפי שהיא, נתונה בידי אנשים בשר ודם, עם מניעים משלהם. אולי אכתוב בעתיד מאמר שלם על הסרט הזה ועל הלקחים שחובה להפיק ממנו, ושבטח כמעט אף אחד לא הפיק כי האקשן באמת מעולה. בינתיים מומלץ מאוד לצפות בו.</p>
                <p>ב-Upgrade הטכנולוגיה לא סתם מופיעה בעולם לשימושם של האזרחים. היא לא איזו מתת אל כפי שהיא במלחמת הכוכבים או ביצירות דומות. היא מסוכנת, והיא מאפשרת לאנשים שיצרו אותה לנצל אותה לרעה כנגד הצרכן התמים. לצערי, Upgrade הרבה יותר דומה לעולם שלנו מאשר יצירות מדע בדיוני אחרות. הוא תמרור אזהרה שיש להתחשב בו בכל פעם שבאים באינטראקציה עם טכנולוגיה, ובמיוחד טכנולוגיה חדשה. הוא מספר לנו שאין ארוחות חינם, שאף אחד לא מפתח טכנולוגיה כי הוא פילנתרופ אלטרואיסט שרוצה שכולנו נהנה על חשבונו, ושבסוף אף אדם לא חסין לסכנות הטכנולוגיה.</p><br />
                <p>מה רציתי להגיד כאן על בינה מלאכותית? האם היא תשתלט על העולם? אני לא יודע, אבל מה שהיא עושה בינתיים הוא מספיק חמור. היא מאפשרת לאנשים להשתלט על העולם. הבעיה האמיתית בבינה המלאכותית, בעיניי, היא כמויות המידע העצומה שהיא אוספת עבור האדונים שלה. וזה מוכרח: ללא איסוף מידע אין בינה מלאכותית, כך שזה לא דבר שניתן לוותר עליו. זה לא באג, זה פיצ'ר, כמו שאומרים. כמויות המידע העצומות האלה לא שוכבות להן באיזו כספת מאובקת במרתפי גוגל או OpenAI, אלא נעשה בהן שימוש כבר עכשיו ובאופן רציף. לאיזה צורך? לא יודע. וגם אף אחד אחר לא. אבל מי שחושב שכל כך הרבה אנשים הזיעו והשקיעו ממרצם ומכספם כדי לפתח בינה מלאכותית, רק כדי שנוכל לחיות בעולם צבעוני ומגניב כמו משפחת סילוני, ללא שום אינטרס, עושה טעות גדולה.</p>
                <p>אנא זכרו זאת.</p>
            </description>
        </item>
        <item>
            <title>האיש ששנא להיות גאון</title>
            <link>https://millieschmidt.net/blog/articles/the-intelligence-of-william-james-sidis.html</link>
            <guid>https://millieschmidt.net/blog/articles/the-intelligence-of-william-james-sidis.html</guid>
            <pubDate>02/03/2025</pubDate>
            <description>
                <p>וויליאם ג'יימס סידיס היה גאון אמריקאי, בן למהגרים יהודים אוקראינים. מגיל צעיר אביו יישם עליו את רעיונותיו השונים, על מנת להפכו לגאון. האב, בוריס, האמין שאפשר לפתח את המוח כמו שאפשר לפתח כל שריר. ואכן, וויליאם ג'יימס סידיס למד לקרוא לפני גיל שנתיים, כתב עבודות מחקר בגיל ארבע, בגיל שמונה לימד עצמו שמונה שפות ובגיל אחת עשרה התקבל להרווארד. מנת המשכל שלו הוערכה כנמצאת בין 250 ל-300. של איינשטיין הייתה 160, אגב.</p>
                <p>כנראה שלא שמעתם על וויליאם ג'יימס סידיס, עד עכשיו. לפחות לא על התגליות המדעיות שלו. זה בסדר, זה פשוט כי לא ממש יש לו כאלה. וויליאם ג'יימס סידיס פרש מהקריירה האקדמית שלו עם תואר דוקטור בשנת 1919, בגיל 21 הצעיר. הוא כתב השערות בקוסמולוגיה והמציא שפה בשם "ונדרגוד", אבל לא יותר מזה. עולה השאלה, מה קרה לגאון הגדול הזה? כיצד יתכן שאדם בעל מנת משכל כל כך גבוהה, שהשקיעו בו כל כך הרבה, לא מגיע לשום הישג אקדמי? ויותר מכך, הוא מוותר ופורש?</p>
                <p>מתברר שהילדות הלא שגרתית של וויליאם ג'יימס סידיס גרמה לכך שהוא מיעט לשחק עם בני גילו והיה חסר כישורים חברתיים. הוא פיתח היסטריה ואת ההרגל לצחוק בקול רם, ולא ידע כיצד להתמודד עם אנשים אחרים, ילדים ומבוגרים. במובן זה נראה שוויליאם ג'יימס סידיס היה מעין סטיב ארקל על סטרואידים: בעל אינטליגנציה יוצאת מגדר הרגיל וחוסר יכולת לתקשר עם אנשים. הוא הכיר בכך ותלה את האשם באביו, בוריס.</p>
                <p>וויליאם ג'יימס סידיס החליט לחיות חיים של אדם פשוט, ולבסוף נעצר כשהשתתף בצעדה נגד גיוס חובה. בגיל 24 ברח מהבית, ולא בפעם הראשונה, עד שהתגלה שהוא עובד כפקיד בחנות כלבו במשכורת מגוחכת. כשהוזמן להרצות שוב הוא דיבר שטויות והשמיע קולות מוזרים, ואת צחוקו הרם המוכר. לעיתונאים אמר "אבי רצה שאהיה גאון והפך אותי לכישלון", ולאחר מות האב וזכייתו של וויליאם ג'יימס סידיס בירושה גדולה, הוא לא עשה בה שימוש מעולם.</p>
                <p>וויליאם ג'יימס סידיס נפטר בגיל 46 מדימום תוך גולגולתי, וכאן תם סיפורו.</p>
                <p>כל המידע הנ"ל לקוח מוויקיפדיה ומהאינטרנט, והוא מהווה סיפור מעניין, אולי אקזוטי, על בחור שהיה די אומלל. ויחד עם זאת, הסיפור של וויליאם ג'יימס סידיס גרם לי לחשוב. ליתר דיוק, הוא מהווה דוגמה טובה לתובנות שונות שעלו אצלי במחקרי את האינטליגנציה האנושית. כעת אעשה סדר בדברים.</p><br />
                <p>קודם כל, אי אפשר "להפוך להיות גאון". מנת המשכל היא מולדת והיא נשארת פחות או יותר אותו דבר כל החיים. היא לא יורדת ולא עולה, והיא קבועה. יש דברים מסוימים שאנשים מסוימים לא יבינו לעולם, כי מנת המשכל שלהם לא גבוהה מספיק. לכן, לקח להורים, שיטות החינוך של בוריס סידיס אולי כיוונו אותו לכיוון הנכון ונתנו לו כלים להצליח אקדמית, אבל הן לא הפכו אותו לגאון, וכמו שטען וויליאם ג'יימס סידיס עצמו, הן הפכו אותו לכישלון חברתי שבסופו של דבר גרם לו להיות גם כישלון אקדמי. מי היה מאמין, כשאתה לא מסתדר עם אנשים, אתה לא מסוגל להחזיק יותר מדי זמן בשום משרה, גם אם זו משרת פרופסור באוניברסיטה.</p>
                <p>לכן, לדעתי, נעשה פה עוול מתוך כוונה טובה. וזה מוביל אותי לנקודה אחרת, שהיא הלקח שצריך ללמוד כל אדם אינטליגנטי. לאנשים אינטליגנטיים יש נטייה להעריך אינטליגנציה ותחומי דעת אינטלקטואליים יותר, אך חשוב לזכור שאינטליגנציה היא לא ערובה לחיים טובים ומאושרים, וגם לא לאופי נוח ונעים או לטוב לב ולמוסריות. אינטליגנציה היא כן ערובה להצלחה כלכלית, בדרך כלל, אם כי המקרה של וויליאם ג'יימס סידיס מלמד שיש איזה גבול עליון לתכונה הזו, שמעבר לו היא כנראה גורמת יותר צרות מהנאה.</p>
                <p>וגם זו נקודה חשובה, וארחיב עליה. אמנם את חוסר היכולת של וויליאם ג'יימס סידיס לתקשר עם אנשים אפשר לתלות באביו ובשיטות החינוך המשונות שלו. ויחד עם זאת, ודאי כולנו היינו פעם או הכרנו מישהו בעל קשיים חברתיים בבית הספר היסודי או אפילו בתיכון. וכולנו יודעים שתקשורת היא דבר נלמד, לעתים מוקדם יותר ובצורה טבעית ולעתים מאוחר יותר ועם מעט עזרה. אבל סופו של דבר, רוב האנשים שיש להם בעיות תקשורת מתגברים על הבעיות האלה בבגרותם והופכים לאנשים מתפקדים בחברה.</p>
                <p>וויליאם ג'יימס סידיס, שאמנם כן שהה מעט עם אנשים ברגע שהתחיל ללמוד באוניברסיטה, וגם כשהחל להרצות, לא הצליח ללמוד את זה. הוא לא הצליח להבין איך מתקשרים עם אנשים. למשל, לאחר הרצאה שלו שבעבורה זכה למחיאות כפיים סוערות, הוא התחיל לצחוק צחוק פרוע מאחר שלא ידע כיצד להגיב למחווה של הקהל. זה נשמע מקרה תמוה ביותר. הרי ברי לכל בר דעת שכאשר מוחאים לך כפיים, הגיוני לפחות לומר תודה או לקוד. היתכן שוויליאם ג'יימס סידיס לא הבין שמחיאות הכפיים, פירושן "כל הכבוד לך"?</p>
                <p>לכן, הגיוני להסיק שוויליאם ג'יימס סידיס נולד עם לקות מסוימת בתחום זה, למרות מנת המשכל הגבוהה שלו.</p><br />
                <p>ולבסוף, הייתי רוצה למחות. כולנו מכירים את הקלישאה מהסרטים האמריקאים, הספורטאי החתיך והטיפש שכל הבנים רוצים להיות כמוהו וכל הבנות רוצות להיות איתו, והוא נכשל במבחנים, לעומת החנון המגושם אך מבריק שלא מסוגל אפילו לומר "שלום" לנערה יפה. אני חושב שבמובן מסוים כולנו חיים את חיינו עם הקלישאה הזו, שיש אנשים שלא מסוגלים לתקשר עם בני אדם. ולא סתם אנשים אלה, אלא בעלי מנת המשכל הגבוהה דווקא. כלומר, משהו בסגנון "ככל שאדם הוא יותר אינטליגנטי כך קשה לו יותר לתקשר עם אנשים אחרים".</p>
                <p>מניסיוני זו כמובן שטות גמורה. נכון שיש אנשים שקל להם יותר ללמוד תקשורת, וודאי שקל להם בכך יותר אם הם לא מתעסקים בתחומים מופשטים. ויחד עם זאת, תקשורת היא דבר נלמד. מי שרוצה ללמוד, והוא חד עין ואוזן, יכול ללמוד גם על ידי חיקוי. אין זה הכרח שאנשים בעלי אינטליגנציה גבוהה יהיו חסרי כישורים חברתיים כמו וויליאם ג'יימס סידיס, ודווקא רבים בעלי אינטליגנציה גבוהה היו מוצלחים למדי בתחום הזה: ריצ'רד פיינמן וג'ון פון נוימן הם דוגמאות טובות.</p>
                <p>נראה לי שלשים לב לסימני התקשורת האנושית גם כן מצריך מעט אינטליגנציה, אבל אולי זה רק אני.</p>
                <p>אנשים בעלי אינטליגנציה גבוהה אולי ייטו פחות לתקשר עם אחרים, או יתקשרו איתם בצורה שונה, אבל הם בהחלט מסוגלים ליצור קשרים ולהבין סיטואציות חברתיות. וויליאם ג'יימס סידיס לא הצליח בכך, וזה מחייב אותנו לזכור שלמרות האשמותיו את אביו שנראה שיש בהן ממש, יתכן שלו עצמו היו כמה תכונות בלתי שגרתיות נוספות.</p>
            </description>
        </item>
        <item>
            <title>ביקורת האמנות וביקורת המדע</title>
            <link>https://millieschmidt.net/blog/articles/critique-of-art-and-science.html</link>
            <guid>https://millieschmidt.net/blog/articles/critique-of-art-and-science.html</guid>
            <pubDate>26/02/2025</pubDate>
            <description>
                <p>בהקשר לעולם התרבות השופע של ימינו אנו שומעים הרבה את המשפט "על טעם ועל ריח אין להתווכח", ולמעשה הוא די מוצדק מצד התפישה השלטת של האמנות, שגורסת שתפקידה להנעים את זמנינו עלי אדמות. פעם היינו חקלאים ובעלי מלאכה ולא היה לנו זמן לצריכה תרבותית, והיום אנחנו משתעממים על כיסאות וכל רגע של בידור נחשב בריחה מבורכת מהשגרה האפרורית. אנו חיים במובן מסוים בעולמו של שופנהאואר: תפקידה של האמנות לאפשר לנו מילוט זמין מהסבל שבחיים. במאמר זה לא נתווכח עם הנחת המוצא הזו, שהיא שגויה מאוד ממספר בחינות, אלא נבקש לקשור קשר בין הרציונליות האנושית ואובדנה לבין קריסת התרבות לבין קריסת המדע.</p>
                <p>כאמור, כבר שנים רבות שהאמנות נחשבת לסוג של "טעם" שאי אפשר להתווכח עליו. אמנות היא ביטויו העצמי חסר העכבות של האמן, ולכן טבעי הוא שיש מי שיאהב ויש מי שלא יאהב יצירה נתונה כלשהי של אמן נתון כלשהו. מכאן שעל טעם ועל ריח אין להתווכח. למשל, אסור לטעון שכל הספרים כתובים אותו דבר ולכן הם לא טובים. אסור גם לטעון שהספרים בימינו רדודים ולכן הם לא טובים. אסור לטעון שמטרתם היחידה של ספרים רבים היא עשיית כסף או תהילה למחברם, ולכן הם לא טובים. "על טעם ועל ריח אין להתווכח" פירושו שאי אפשר להטיל שיפוט ערכי אתי על יצירות אמנות. לא רק שאין זה ראוי או נכון, אלא אי אפשר ממש.</p>
                <p>מה עשינו בכך? למעשה כבר עשורים שאנו כחברה שוחקים את החוש הביקורתי, ומתוך כך גם את החוש האסתטי, של הקהל. כאשר הקהל קורא ספר או רואה סרט, אנחנו מצפים ממנו לשפוט אותו על פי "טעם אישי" ולא על פי סטנדרטים מקצועיים, על פי מיומנות, יכולת או מסר. האם יש מסר ליצירות תרבות עכשוויות? יתכן שיש להן, יתכן שנסכים איתו, ויתכן שלא. היינו הך.</p>
                <p>אך אנו שוכחים, היכולת לחשיבה ביקורתית ואנליטית היא אחת. אין חלוקה בין "חשיבה ביקורתית אמנותית" לבין "חשיבה ביקורתית קולינרית" לבין "חשיבה ביקורתית אופנתית", לבין, כמובן, "חשיבה ביקורתית מדעית".</p><br />
                <p>המדע מושתת על חשיבה ביקורתית. על היכולת להביט ברעיון או בתאוריה, להפוך בה, לנתח אותה ולמצוא בה את הפגמים. סוג החשיבה הזה מצריך לא רק יכולת איסוף נתונים אלא גם היכולת לנתח אותם באמצעות כוח השיפוט, למצוא מה נכון ומה לא נכון, מה סביר ומה לא סביר, ולהסיק מסקנות שנובעות מהניתוח. חשיבה ביקורתית, והיכולת להטיל שיפוט, היא חלק מהותי ובלתי נפרד מכך.</p>
                <p>אמנם עולמות האמנות והמדע נראים לפעמים נפרדים, אפילו מתחרים, אבל עלינו לזכור שיש להם בסיס משותף. שני תחומים אלה מושתתים על אותה יכולת של המוח האנושי, להפעיל שיקול דעת ולחרוץ דין. כלומר, על חשיבה ביקורתית.</p>
                <p>כאשר אנחנו שוחקים את החשיבה הביקורתית כלפי יצירות תרבות, כלפי סרטים וספרים, כלפי מוזיקה, צילום, אנחנו שוחקים את החשיבה הביקורתית. כאשר אנחנו שוחקים את החשיבה הביקורתית, אנחנו שוחקים את הכושר השכלי שמאפשר לנו לעשות מדע בצורה מיטבית, ולמעשה בצורה הנכונה. מי שלא יכול להבין מהי יצירה אמנותית גרועה לא יכול גם להבין למה 2+2=4.</p>
                <p>ואכן, אחרי עולם התרבות הגיע תור עולם המדע. כיום, אמיתות ביולוגיות אודות גוף האדם נתונות במחלוקת של ממש, ובמקומות מסוימים אפילו מתמטיקה נכונה נחשבת לגזענית. אולי הרעיונות האלה עוד לא קנו אחיזה חזקה מספיק בציבור הישראלי, אבל במקומות רבים במערב הם כבר נפוצים למדי. מי שירצה יוכל לחפש בעצמו ולראות את הוויכוחים על מהי אישה, האם גברים יכולים לקבל מחזור, האם מדע שנעשה על ידי גברים לבנים כמו ניוטון ולייבניץ הוא בכלל נכון, או שזו גרסה אחת מרבות למדע, ולכל עם ותרבות יש מדע משלהם?</p>
                <p>כאשר אדם נחשף לשאלות האלה הוא יכול לענות עליהן בקלות, אם יש לו יכולת לחשיבה ביקורתית. אם אין לו כזו, הוא נותר מבולבל וטועה.</p><br />
                <p>הכול מתחיל באמנות שלנו. על תקפותה של אמנות קל יותר לערער, הרי אין דרך להוכיח את טיבה של אמנות באופן ריגורוזי בתנאי מעבדה, אך הכושר השכלי שמתערער בשל כך הוא אותו כושר שכלי שאנו זקוקים לו כל כך בעולם המדע. ובכן, ההתדרדרות בעולם האמנות תוביל וכבר הובילה בהכרח להתדרדרות בעולם המדע.</p>
                <p>טוב נעשה אם נשים לב לבסיס המשותף שקושר בין התחומים הללו. מכאן שיש להקפיד הקפדה רבה יותר מצד כל העוסקים ביצירת האמנות והתרבות, בין אם הם היוצרים עצמם, המבקרים, או אפילו הקהל.</p>
            </description>
        </item>
        <item>
            <title>מותה של הנטיקה</title>
            <link>https://millieschmidt.net/blog/articles/death-of-the-netiquette.html</link>
            <guid>https://millieschmidt.net/blog/articles/death-of-the-netiquette.html</guid>
            <pubDate>23/02/2025</pubDate>
            <description>
                <p>נטיקה, netiquette, היא הלחם שניתן לתרגם כ"אתיקת הרשת" או "אתיקת האינטרנט". המונח הזה מתאר את אוסף המנהגים וההרגלים שנועדו לסייע בניהול תקשורת ברשת. אמנם הרשת מתנהלת על פי פרוטוקולים סדורים ורבים מאוד, אך לא על תקשורת בין מחשבים אנחנו מדברים כאן. נטיקט עוסקת בתקשורת בין בני אדם. על פי וויקיפדיה העברית, "נטיקה היא התשובה לשאלה מהן אמות המידה להתנהגות במרחב האינטרנטי".</p>
                <p>אותי זה שעשע, אבל אולי לא את אלה שלא זוכרים את ימיו המוקדמים של האינטרנט הביתי. אני מניח שכולנו מבינים מה זה נטיקה כמו שכולנו מבינים שצריך לאכול בסכין ומזלג, אבל החלק המשעשע פה הוא שכל זה כבר לא ממש רלוונטי לאינטרנט של ימינו.</p>
                <p>כן, זו שוב פינת התלונות שלי על אינטרנט וטכנולוגיה ועל האנשים שמשתמשים בהם. אבל זה למטרה טובה. בעיקר, להפוך את האינטרנט למגניב שוב. אמנם אני מבלה זמן רב יותר משהייתי רוצה ברשת, אבל אני משתדל להפעיל את החוש הביקורתי שלי, ובתור חובב אבטחה, לנסות להבין מה מתרחש. ואמנם הנטיקה היא לא מושג מחייב או רשמי מטעם ארגון כלשהו, אבל בעבר היא הייתה נפוצה יותר.</p>
                <p>בעבר, אנשים שמרו על הפרטיות שלהם, ואנשים אחרים ידעו לשמור על הפרטיות של זולתם. אנשים לא חשפו את זהותם האמיתית של חבריהם, פעולה שנקראת "דוקסינג", ורוב האנשים לא מיהרו לפרסם תמונות שלהם ברשת. אם מישהו היה מטריד במהלך דיון, תמיד היה מנהל שאפשר להזעיק כדי שירחיק את המשתתף הבעייתי. ואילו היום, האם עוד מישהו הבחין בכך שרק אות אחת מפרידה בין "הטרלה" ל"הטרדה"?</p>
                <p>היום, "הטרלה" זה מגניב. להציק לאנשים ברשת, להגיב תגובות לא קשורות במסווה של חוסר הבנה, או סתם להמציא סיפורי בדים, הפך לטרנד מהנה שמביא גאווה לעוסק בו.</p>
                <p>בכל זאת, יש ברשת בעיות גדולות יותר. אובדנה של הנטיקה הוא אובדנם של כללי הנימוס באינטרנט. הפגיעה מתרחשת בשני מישורים: בין משתמש למשתמש, ובין משתמש לאתר.</p>
                <p>בין משתמש למשתמש, אין צורך להזכיר את התמונות הגסות שנשלחות מדי פעם לאנשים שלא מעוניינים בהן. זו אמנם דוגמה קיצונית, אבל ה"הטרלה" הנ"ל היא תופעה נפוצה הרבה יותר. כך גם דברי הסתה או שנאה, "שיימינג" שמאפשר לכל אדם להעלות כל אדם אחר למשפט שדה, ובכלל חוסר ההבנה של הסכנות ברשת. דווקא היום, כאשר יש בידי תוקפים ונצלנים כלים שלא היו להם בתחילת שנות האלפיים, מסוכן פי כמה וכמה להעלות תמונות שלנו לרשת. תמונות כאלה יכולות להגיע מהר מאוד למודלים זדוניים של בינה מלאכותית, שיכולים להפשיט אותן או ליצור חיקויים שלהן, או לשבץ אותן בסרטונים שלא בטוח שהמצולמים היו מעוניינים להימצא בהם. אני מקווה שהפחדתי.</p>
                <p>פרסום פרטים אישיים הוא דבר איום ונורא. תחום ה-OSINT, מודיעין ממקורות גלויים, גם הוא השתפר והתפתח. חוקרי אוסינט גם הם נעזרים הרבה בכלי בינה מלאכותית, שמסוגלים למצוא הן פרטים דיגיטליים והן פרטים ממשיים, מתוך פרט אחד פשוט. מי שלא מפחד שימצאו את האימייל או חשבון הפייסבוק שלו, ודאי לא ישמח לדעת שאפשר בקלות למצוא גם את כתובתו הפיזית או את זו של בני משפחתו. מה גם, שגם ככה רוב האנשים נופלים להונאות גם דרך האימייל ומאבדים כספים רבים. אל תיתנו את האימייל שלכם לכל אחד.</p>
                <p>זהו? רק התחלנו. בינתיים דיברנו על נימוס וכבוד בין משתמש למשתמש, ובין משתמש לעצמו. אבל בעיניי הזדון הגדול הוא בפן השני של אובדן הנטיקה: בין משתמש לאתר.</p><br />
                <p>כל מה שציינתי למעלה, לא רק מתאפשר בזכות פלטפורמות צד שלישי. הן גם מעודדות אותו. הרי ודאי יש בין הקוראים כאן שגיחכו לעומת האזכור של פרסום אימייל או העלאת תמונות. הרי כולנו עושים את זה. הפלטפורמות שבהן אנחנו עושים את זה, מעודדים אותנו לעשות את זה. לשם כך הומצאו הלייקים, הפיד, התגובות, ושאר אלמנטים שלא התקיימו או לא היו נפוצים באינטרנט בגרסתו הראשונה.</p>
                <p>במילים אחרות, מה שאני רוצה להתלונן עליו היום במלחמתי בטחנות הרוח האלה, הוא לא ההשתלטות על האינטרנט שביצעו התאגידים הגדולים. אלא העובדה שבמהלך ולשם ההשתלטות הזו הם יצרו מה שנקרא בשפה המקצועית "מלכודות דבש", שמדרבנות אותנו לוותר על הפרטיות ועל הפרטים האישיים שלנו. גם אם התאגידים לא ינצלו את המידע הזה לרעה, חה חה כן בטח, יש הרבה מאוד משתמשים רעים שישמחו לנצל אותו.</p>
                <p>ילדים שגדלו ללא אינטרנט הוזהרו מהסכנות כשהם נחשפו אליו. אבל היום הרבה אנשים גדלו עם אינטרנט ביד מהרגע הראשון. עבורם האינטרנט מסוכן כפליים: גם כי הכלים לאיסוף מידע, לניצול ולפגיעה השתפרו, וגם כי, כמובן, מי שלא יודע את הסכנה בהכרח ייפגע ממנה יותר ממי שכן מכיר אותה.</p>
                <p>אולי בהזדמנות ארחיב על התעלולים הפסיכולוגיים שאפשר לבצע על משתמשים תמימים כדי לגרום להם להפסיד סכומי עתק ואפילו לסכן את בריאותם ואת חייהם, אבל כאן כבר קצרה היריעה.</p><br />
                <p>מה אפשר לעשות?</p>
                <p>קודם כל, אפשר להירגע. אפשר להחליט שבאינטרנט אנחנו מתנהלים אחרת. בדיוק כפי שהיינו רוצים לחיות בחברה שיש בה כללי נימוס ודרך ארץ, כך אנחנו רוצים גם לגלוש בחברה כזאת. לפני שמגיבים כדאי לזכור שמהצד השני של המסך יושב בן אדם. אם הוא שואל שאלה בפורום, ולא יודעים את התשובה, לא צריך להתערב בבדיחות גסות או ב"הטרלות", שכפי שכבר הבנתם, הן שנואות עליי מאוד.</p>
                <p>מכבדים גם את עצמנו. לא מעלים תמונות שלא לצורך. אין צורך לצלם ולהעלות כל דבר. ולפני שמעלים תמונה של חבר, חושבים פעמיים. אם אנחנו לא בטוחים שהוא מרשה לנו להעלות תמונה שלו, לא מעלים אותה. לכן אני לא מצלם ילדים, כאשר אני מצלם, כי אני יודע שההורים שלהם יעלו את זה לאינטרנט מבלי לקבל הסכמה מדעת.</p>
                <p>אם אנחנו משתתפים בפורום אנונימי, לא חושפים שמות של אנשים שאנחנו מכירים. לא היכן הם גרים ולא את הגיל שלהם. זה רק מסמן אותם כקורבנות לתוקפים פוטנציאליים, שאולי גרים בסביבתם או מחפשים אנשים צעירים וחסרי ניסיון למעשי רמאות. לא עושים "דוקסינג" לאף אחד, ובטח שלא "שיימינג".</p><br />
                <p>הרשת הייתה מאז ומתמיד מקום מסוכן. היום היא מקום מסוכן הרבה יותר משהייתה. אין צורך לעזור לתוקפים ולנצלנים, ואין צורך לגרום לאנשים להרגיש אי נעימות או עלבון. ובנימה זו, נקווה שהנטיקה תשוב אלינו במהרה, ונהפוך את האינטרנט למגניב שוב.</p>
            </description>
        </item>
        <item>
            <title>קריטריונים לשיפוט יצירה ספרותית ומקומה של הביקורת</title>
            <link>https://millieschmidt.net/blog/articles/arnold-burroughs-criteria.html</link>
            <guid>https://millieschmidt.net/blog/articles/arnold-burroughs-criteria.html</guid>
            <pubDate>23/02/2025</pubDate>
            <description>
                <p>אחד הדברים שתמיד הדריכו אותי בכתיבה היה הקריטריונים של ארנולד-בורוז. אל תטרחו לחפש את המונח הזה באינטרנט, כי הוא לא קיים. מתיו ארנולד היה משורר ומבקר ספרות אנגלי בן המאה ה-19. וויליאם ס. בורוז היה סופר, יוצר ובוהמיין, חבר "דור הביט" של אמריקה. בורוז עצמו התנסח כך באחד המאמרים שלו:</p>
                <p style="padding-right: 1rem"><i>"מתיו ארנולד הציב שלושה קריטריונים לביקורת: 1. מה הכותב מנסה לעשות? 2. עד כמה הוא מצליח בזה? 3. האם היצירה מביעה 'רצינות גבוהה'? כלומר, האם היא עוסקת בנושאים בסיסיים של טוב ורע, חיים ומוות והמצב האנושי. אני הייתי מוסיף קריטריון נוסף... כתוב על מה שאתה מכיר."</i></p>
                <p>אני חושב שארבעת הקריטריונים המנחים האלה, שאני קורא להם "הקריטריונים של ארנולד-בורוז", מהווים מסגרת מצוינת לכל כותב, מתחיל ושאינו כזה. אני מוצא שהם מתכתבים היטב עם אמנות הספרות, עד כדי כך שאפשר להחשיב אותם באמת אובייקטיביים. ומכאן גם הערך הרב שבהם. לא מדובר פה על טעם ועל ריח וגם לא על מה הקורא מרגיש או חושב, אלא קווים מנחים שיכולים לעזור בהבנת טקסט ספרותי, ולא משנה מה הוא מכיל.</p>
                <p>אפרש את הקריטריונים לפי הסדר.</p><br />
                <p><i>1. מה הכותב מנסה לעשות?</i></p>
                <p>לפני שכותבים, חשוב להבין למה כותבים. לשאול "מה אתה מנסה לעשות" זה לא כמו לשאול "מה אתה מתכוון לכתוב". כתיבה היא הדרך לעשות את הדבר, אבל הדבר שיש לעשות הוא המהותי. מה אתה מנסה לעשות? האם לעורר השראה? האם להעביר מסר? להפיג את הבדידות? כשאתה נותן לשאלה הזו להנחות אותך, אתה מבין למה אתה בכלל כותב, ואין ספק שזה משפיע על הכתיבה עצמה.</p>
                <p><i>2. עד כמה הוא מצליח בזה?</i></p>
                <p>ברגע שאתה מבין למה אתה כותב, אתה יכול גם להבין עד כמה אתה מצליח בזה. אני תמיד נותן דוגמה של סצנות אימה, כי זה המקרה הברור ביותר. אם מטרתך לעורר אימה והסצנה שכתבת מצחיקה, למשל, יתכן שהיא בכל זאת מאוד טובה מבחינה טכנית והיא מצליחה לעורר תגובה בכותב, אבל זו בוודאי לא התגובה שהתכוונת לעורר. כלומר, טיב הסיפור שאתה כותב תלוי במה אתה מנסה לכתוב ובמידת ההצלחה שלך לכתוב את זה. לכן, לא מספיק שנכתוב דיאלוגים מצוחצחים ותיאורי נוף יפהפיים, ולא מספיק גם שנדע את כל כללי הכתיב והדקדוק. לא מספיק שנעורר תגובה בקורא. אנחנו רוצים לעורר את התגובה ש... ובכן, שאנחנו רוצים לעורר.</p>
                <p><i>3. האם היצירה מביעה 'רצינות גבוהה'?</i></p>
                <p>אני מעריץ של המונח הזה. בעיניי יש הבדל תהומי בין יצירות כמו פרודיה, שרק לועגות לדברים קיימים, לבין יצירות שבאמת עוסקות במצב האנושי. כבני אדם אנחנו נאלצים להכריע שוב ושוב, במהלך חיינו, בנושאים שההחלטה בהם תביא להשלכות נרחבות במקרים רבים. עמדה פוליטית היא רק דוגמה אחת כזו, אבל גם ההחלטה למי להינשא או במה להאמין בכלל, הן החלטות שראוי להתייחס אליהן בכובד ראש. מה תפקידה של האמנות אם לא להבהיר לנו כיצד יש להתייחס לנושאים שכאלה? להראות לנו איך ייראו חיינו או העולם בהתאם לבחירה זו או אחרת? לעסוק בהכרעות המשמעותיות בחיים זה לא עניין של מה בכך, ובהחלט זהו קריטריון חשוב ל"מהי ספרות טובה".</p>
                <p><i>4. כתוב על מה שאתה מכיר.</i></p>
                <p>אף אחד לא צריך המחשה לעד כמה זה מגוחך לקרוא ספר, ולהבין פתאום שהמחבר לא מכיר בכלל את הנושא שבו הוא עוסק. אין ספק שלפני שכותבים, ראוי להכיר וללמוד את התחום שעליו מתעתדים לכתוב. אבל אם בבורוז עסקינן, זהו גם האיש שאמר "כל כתיבה היא אוטוביוגרפית", ואני הייתי מפרש כאן: לא מספיק לחקור את הנושא שלך מבחוץ, אלא צריך ממש לחיות אותו. או לחילופין, לשאוב מחייך שלך עבור הסיפור שלך. סופרים צריכים אוזן טובה כדי לשמוע איך אנשים מדברים, עין טובה כדי להבחין בפרטים שרוב האנשים ידלגו עליהם, ושכל שיכול לזהות קשרים ותבניות.</p><br />
                <p>אני עשיתי את דרכי תמיד לאור ארבעת הקריטריונים האלה, ואני חושב שהם יועילו לכל אדם שמתעתד לכתוב. כמו כן, הם יועילו למי שמבקש לדעת האם הספר שהוא קורא, שווה את זמנו או לא. ולסיכום: סטנדרטים אובייקטיביים שנגזרים ממהותה של האמנות, וספציפית במקרה זה ממהותה של הכתיבה, הם הכרחיים לשיפוט של יצירה ספרותית בין אם היא נכתבה על ידי השופט עצמו או על ידי מישהו אחר.</p>
            </description>
        </item>
        <item>
            <title>מחשבות על "הבוקר שאחרי" מאת ניר מנוסי</title>
            <link>https://millieschmidt.net/blog/articles/the-morning-after.html</link>
            <guid>https://millieschmidt.net/blog/articles/the-morning-after.html</guid>
            <pubDate>13/02/2025</pubDate>
            <description>
                <p>להגיד שהספר "הבוקר שאחרי" מאת הרב ניר מנוסי, שינה את חיי, זה דבר רב משמעות. קודם כל, כי כל ספר הגות שאני קורא מעורר בי רעיונות שחלקם קונים אחיזה רבה יותר, וחלקם פחות. ושנית, כי לפחות את התמונה הגדולה וגם חלק מהפרטים שמביא ניר מנוסי בספרו, כבר הכרתי. ניר מנוסי, שהוא חוזר בתשובה, כותב בעיקר לקורא החילוני אבל הספר שלו מתאים לכל אחד.</p>
                <p>חלקו הראשון עוסק במהפכה המינית ובהשלכות שלה. חלקו השני מציע פתרונות לנזק העצום שהיא גרמה.</p>
                <p>את הנתונים בחלק הראשון הכרתי בחלקם ובכל מקרה עם עובדות אי אפשר שלא להסכים. הפתרונות שמציע ניר מנוסי בחלק השני מצריכים קצת יותר עבודה, רובם המוחץ הגיוני להפליא, ואולי הייתי משייף שם כמה דברים. אבל בסך הכול זהו ספר משנה חיים שכדאי לכל אחד, רווק או לא, לקרוא בעצמו.</p><br />
                <p>הנה כמה סיבות שבגללן שווה לקרוא:</p>
                <p>אחת האבחנות המעניינות שניר מנוסי מציג בספר נוגעת לשיטת ההיכרות הנפוצה, שהוא מכנה "זליגה". כלומר, כניסה לקשר מתוך מחשבה לטווח קצר, אולי ללא היכרות מעמיקה, והישארות בקשר הזה פשוט מכוח האינרציה וחוסר רצון לחזור ל"שוק הבשר". אני חושב שכולם מכירים את השיטה הזאת. הבעיה בה היא שהרבה פעמים בהמשך הקשר הזה יכולה להתגלות אי התאמה שמובילה לפרידה, ואם זה לאחר נישואין, גם לגירושין. כשנמצאים בקשרים כאלה שוב ושוב ושוב פשוט נשחקים, ולדעתי גם זו תופעה שכולם מכירים. קשרים ראשונים מרגישים תמיד כמו סרט של דיסני, וככל שאנחנו מתבגרים אנחנו מבינים ש"העולם האמיתי" קשוח יותר, וכל קשר הוא מעין על תנאי.</p>
                <p>השיטה שניר מנוסי מציע היא לחשוב על העתיד עוד לפני שנכנסים לקשר. התובנה שלי היא אפילו מעבר לכך. כאשר אנחנו אומרים שאנחנו מאמינים באהבה, או שאהבה היא חשובה, למה אנחנו מתכוונים אם זה לא בא לידי ביטוי בעולם המעשה? זהו סיפורו של כל ערך או מידה טובה שאנחנו מחשיבים, אנחנו צריכים להתנהג בצורה ש"הולמת" את הערך הזה. האם "לזלוג" לקשר מתוך רצון לסיפוק בטווח הקצר, הוא דבר ההולם את האהבה? על ערכים אפשר עוד לדבר הרבה, ואולי עוד אדבר, אבל זו אחת המחשבות המעניינות שלקחתי מתוך ספרו של ניר מנוסי.</p><br />
                <p>כעת, דבר נוסף שיש להעלות לדיון בעקבות קריאת החלק הראשון של הספר, בעיקר. בחלק זה מתאר הכותב את המהפכה המינית, מה הוביל אליה, מהן ההשלכות, מי תמך בה ומי התנגד. בעולם המערבי זהו שטח מסוכן. הרי לפי האינדיבידואליזם שעליו גדלנו, ובהתאם לחירות הפרט, מה הבעיה בכך שהמהפכה המינית יצרה בעיות? לכל אדם זכות על גופו, גם אני עומד מאחורי זה, אבל האם אנחנו יכולים או צריכים להקריב את החברה עבור חירות הפרט וזכותו של אדם על גופו? אמנם לאדם מותר לטעות, לעשן, לשתות אלכוהול, להזיק לגופו ולנפשו. אבל מה קורה כשאנשים רבים עושים זאת, ולאורך מספר דורות? בעיניי זו שאלה אתית, מוסרית, מובהקת. וגם לה ראוי להקדיש מקום בפעם אחרת.</p><br />
                <p>אני מסיים את המאמר הזה בהמלצה, שוב, לקרוא את הספר "הבוקר שאחרי" מאת ניר מנוסי. ספר מעורר מחשבה, ולאמיצים, גם משנה חיים.</p>
            </description>
        </item>
        <item>
            <title>תאוריית האינטרנט המת</title>
            <link>https://millieschmidt.net/blog/articles/the-dead-internet-theory.html</link>
            <guid>https://millieschmidt.net/blog/articles/the-dead-internet-theory.html</guid>
            <pubDate>12/02/2025</pubDate>
            <description>
                <p>תאוריית האינטרנט המת שנפוצה ברשת אומרת, בגדול, שהרבה מהתוכן ברשת מגיע מבוטים וממערכות בינה מלאכותית שונות. כלומר, הרבה ממה שאנחנו חושבים שנכתב על ידי בני אדם, והרבה ממי שאנחנו חושבים שהם באמת בני אדם, זה לא יותר מתוכן אוטומטי שנועד לפרסם, לשווק או להשפיע עלינו. לכאורה, התופעה החלה עוד לפני שנת 2020.</p>
                <p>כולנו נתקלים בתוכן מלאכותי גלוי. יש אנשים שמפרסמים סרטונים ותמונות שנוצרו על ידי מערכות בינה מלאכותית ומודים בזה. לזה כבר התרגלנו. יש אנשים שנהנים להשתמש במודלים השונים, כמו ChatGPT, כדי לייצר תוכן. אבל כמה מאיתנו שמו לב, שהרבה אתרי תוכן גם הם תוצר של בינה מלאכותית? האם חיפשתם פעם מידע באינטרנט, מצאתם אותו ובמהלך הקריאה הרגשתם שמשהו "חורק"? יתכן שהאתר שאתם קוראים הוא אתר שתורגם על ידי בינה מלאכותית לשפתכם. אף אחד לא כתב אותו בשפה הזו, אלא רק השתמש בבינה מלאכותית כדי לתרגם אליה. ואלה לא רק תרגומים. מי שמחפש מידע ברשת מכיר את זה, התובנה הזו כשאתה קורא משהו ומבין שהוא לא נכתב על ידי בן אדם.</p>
                <p>כמה פעמים לקח לכם רגע להבין שאתם מתכתבים עם בוט ולא עם אדם? או להיפך? אני עדיין זוכר את הפעם שנציגת שירות ענתה לי בכזו לקוניות עד שפשוט שאלתי אותה אם היא אנושית. למרבה המבוכה, היא אמרה שכן. האם זו האמת? אני מניח, כי לא שמעתי עדיין על בוטים שמשקרים לגבי זהותם. אבל אולי אשמע עליהם אי שם בעתיד.</p>
                <p>זה לא משנה עד כמה התאוריה נכונה, ועד כמה מהתוכן באינטרנט הוא מזויף או מלאכותי, ברור שיש יותר מדי תוכן כזה. מה שמשנה הוא שיש סיבה טובה להגייתה של התאוריה הזו. אין ספק שכדי להניח שהאינטרנט ריק מאדם, צריך להרגיש שהוא ריק מאדם.</p>
                <p>זו האמת על האינטרנט של ימינו.</p>
                <p>אינטרנט תעשייתי, מהונדס, שפשוט מרגיש ריק. והגרוע ביותר הוא שמאחורי התוכן המזויף למראה, עומד מישהו בעל אינטרסים שיצר אותו. כפי שכבר כתבתי כאן בעבר, במקום שהאינטרנט יהפוך למרחב בו כל אדם יכול לבטא את עצמו, לחלוק את דעותיו ואת התחביבים שלו עם אנשים נוספים, הרשת של ימינו היא פלטפורמה שמחולקת בין כמה חברות גדולות, עם אינטרסים משלהן, שלא בהכרח תואמים לאינטרסים שלנו. במקום שכל אדם יוכל לבנות אתר טקסט פשוט, אנחנו מקבלים במה מתאגידים על מנת שנשתמש בה, תחת פיקוח ו"בהתאם לחוקי הקהילה".</p>
                <p>קיבלנו את מה שנקרא באנגלית Web 2.0, רשת שמבוססת על פלטפורמות שנוצרו על ידי מספר תאגידים גדולים, כשאנחנו רק המשתמשים במקום הבעלים והיוצרים.</p>
                <p>מעבר לזה שתאוריית האינטרנט המת מסבירה למה האינטרנט כל כך משעמם ולא כיפי, בניגוד לאיך שהוא היה פעם, היא גם מזכירה לנו שהאינטרנט הוא מקום מסוכן מאוד. אנחנו אף פעם לא יודעים מי נמצא מצדו השני של המסך ומה הוא רוצה מאיתנו. זה שיעור שכולנו שכחנו בשנים האחרונות.</p>
                <p>מי יודע, אולי השיממון באינטרנט יגרום לאנשים לצאת שוב החוצה או למצוא תחביבים אחרים. ככה לפחות נרוויח מזה משהו.</p>
            </description>
        </item>
        <item>
            <title>דיון קצר בעקבות האקסיומה האובייקטיביסטית "הקיום קיים"</title>
            <link>https://millieschmidt.net/blog/articles/existence-exists.html</link>
            <guid>https://millieschmidt.net/blog/articles/existence-exists.html</guid>
            <pubDate>12/02/2025</pubDate>
            <description>
                <p>נתקלתי לאחרונה בטענה מעניינת למדי של הפילוסופית איין ראנד, אודות הקיום. לצורך הקדמה אבהיר רק שהמערכת הפילוסופית של איין ראנד נובעת לחלוטין, לטענתה, ממספר מצומצם של אקסיומות, שהראשונה בהן היא "הקיום קיים". במאמרה "המטאפיזי אל מול המלאכותי" היא כותבת, בתרגום חופשי שלי:</p>
                <p style="padding-right: 1rem"><i>"קדימותו של הקיום (של המציאות) היא האקסיומה הקובעת שהקיום קיים, כלומר, שהיקום מתקיים במנותק מהתודעה (מכל תודעה), שהדברים הם מה שהם, שיש להם טבע מסוים, זהות."</i></p>
                <p>אמירה שנשמעת סבירה והגיונית לכל אדם סביר והגיוני. אלא שבהמשך היא טוענת טענה מעניינת ומשונה ביותר שמבהירה יותר לעומק את האקסיומה הנ"ל. וכך באותו מאמר, בתרגום חופשי שלי:</p>
                <p style="padding-right: 1rem"><i>"להבין את האקסיומה הקובעת שהקיום קיים, פירושו להבין את העובדה שהטבע, כלומר, היקום בכללותו, לא יכול להיווצר או להישמד, לא יכול לבוא לידי קיום או לצאת מקיום. בין אם אבני הבניין הבסיסיות שלו הן אטומים, או חלקיקים תת אטומיים, או צורה כלשהי של אנרגיה שטרם נתגלתה, הן אינן בשלטון תודעה או רצון או מקרה, אלא בשלטונו של חוק הזהות. כל אינספור הצורות, התנועות, צירופם או פיזורם של גורמים ביקום – מגרגיר אבק מרחף להיווצרותה של גלקסיה להופעת החיים – נגרמים ונקבעים בידי הזהויות של אותם גורמים המעורבים בהם. טבע הוא זה הנתון מבחינה מטאפיזית – כלומר, טבעו של הטבע הוא מחוץ לשליטתו של כל כוח רצון."</i></p>
                <p>נתייחס לתחילת הטיעון הזה, שעל פניו מכיל טענה סתומה. שום דבר לא יכול להגיח פתאום אל הקיום או לעזוב אותו, וזו אקסיומה, כך הכותבת. אפשר למצוא ערך בטענה. למשל, אם נטען שהיקום נוצר באופן אקראי משמע שהדברים ביקום נוצרו באופן אקראי, ובפרט גם דבר אחד כלשהו מכלל הדברים שביקום נוצר באופן אקראי. אך לפי חוק הזהות הנ"ל, אם לאותו דבר שנוצר באופן אקראי אין תכונה כלשהי בטבעו ש"מאפשרת" לו להיווצר, לא יתכן שהוא ייווצר סתם כך. במאמר מדברת איין ראנד על יצירה אנושית, שהיא שינוי הסידור או ההרכב של דברים המצויים ביקום לכדי סידור או הרכב חדש. היא לא מתארת בריאה של משהו יש מאין, שלדבריה היא בלתי אפשרית. אכן, אם היקום פועל על פי חוקים סדורים ולכל דבר בו יש טבע משלו, ולאף דבר בו אין תכונת ההיווצרות יש מאין, אי אפשר שייברא שום דבר בכוחות עצמו, יש מאין.</p>
                <p>המאמר מדבר על ההבדל בין מה שקיים ואיננו בשליטתנו, לבין מה שאנחנו יוצרים בעצמנו, בכוח הבחירה שלנו. אך אם נזנח את הנושא שלו, מהטענה של איין ראנד אפשר להגיע לשתי אפשרויות: הראשונה היא, צריך מישהו מחוץ לקיום, מחוץ למציאות, שייברא יש מאין את כל הדברים הללו שלא יכולים לברוא את עצמם יש מאין. האפשרות השנייה, שאותה מציגה ראנד ולכן איתה נמשיך, היא שהקיום תמיד היה, ישנו, ותמיד יהיה.</p>
                <p>זהו רעיון מרהיב, בכל זאת, שמעלה מיד במוחי את טענותיהם של פרמנידס וזנון. על פי הפילוסופים היווניים הקדומים האלה המציאות כולה היא אחת, קבועה ובלתי משתנה. כל שינוי שאנו תופשים, הוא אשליה בלבד. אמנם, למען הסדר הטוב יש להבהיר שאיין ראנד איננה משתייכת לזרם המחשבה הזה ובהמשך הפסקה היא אכן טוענת שדברים ביקום משתנים באמת, אך הטענה הראשונית בדבר מציאות נצחית היא אותה טענה.</p>
                <p>כאן אני נפרד מאיין ראנד לעת עתה, ואביא את דעותיי על הרעיון המשונה והיפה הזה. למשל, הוא יכול להיות מוסבר על ידי כך שהמציאות כולה איננה אשליה. כך אנו רואים בסרט "המטריקס". נניח שאנחנו נמצאים מחוץ למציאות וחווים אותה כמעין סימולציית מחשב. אמנם, בסימולציה נראה תנועה ושינוי אבל למעשה אנחנו כבולים למיטה עם תקע שמחובר לגזע המוח שלנו, והן אנחנו והן דבר מסביבנו לא זזים כלל. תפישה זו היא תפישה מתחכמת אמנם, שהרי במקרה זה המציאות המשתנה שאנו חווים היא לא המציאות, אלא סימולציה שלה.</p>
                <p>נעשה אם כן צעד נוסף.</p>
                <p>הבה נניח קיומה של ישות אחת, קבועה ובלתי משתנה, מושלמת, שמצויה בכל מקום. הבה נניח שאנחנו חלק קטן מן הישות הזו. אם כן, גם אנחנו ישות קבועה ובלתי משתנה, חסרת תנועה. כעת נניח את אותה הנחה שכבר הזכרנו: מה אם המציאות היא מעין חלום, ואכן יש בה מה שנראה כתנועה ושינוי, אך למעשה אין בה דבר מאלה. הפעם, אין "מציאות חיצונית", כך שלא נכון לדבר על אשליה או על סימולציה. אכן, ישנו "משהו" קבוע ובלתי משתנה שגורם לנו לחשוב שיש אי שם דברים בלתי קבועים, משתנים.</p><br />
                <p>הפרדוקסים של זנון חביבים עליי מאוד, אך הם הופרכו לפחות בחלקם על ידי החשבון האינפיניטיסימלי. הפרדוקסים, שהסתמכו על הצגת הוכחות רציונליות לכך שהתנועה הנחווית בעולם האמפירי היא בלתי אפשרית, הפסידו בקרב זה למתמטיקה של ניוטון ולייבניץ. בכל זאת אני חושב שעוד כוח להם במותניהם, ואולי אעסוק בהם במקום אחר.</p>
                <p>נותרנו עם איין ראנד, שטוענת שהקיום לא יכול להיווצר או להישמד. בעוד שזה נכון עבור כל אחד מאיתנו שחי את חייו ממש עכשיו, וחווה את העולם רגע רגע, פיסה פיסה, אני מוצא שזו קביעה שרירותית למדי. את הלוגיקה שמאחורי קיום האל פירטתי כבר במאמרים קודמים, אבל אולי יש טעם בהסבר נוסף.</p>
                <p>ובכן, או שהקיום תמיד היה או שהוא נוצר באופן לא אקראי, על ידי ישות או כוח שיש להם היכולת לברוא יש מאין. לכאורה, יש כאן סתירה: אם אלוהים קיים, הרי הוא כלול בקיום, ואם קבענו שאין דבר בקיום היכול להיווצר יש מאין, חייב היה להיות משהו שיצר את אלוהים. מכאן, שהוא איננו אלוהים. אבל אם נבחר בהנחת היסוד של איין ראנד עצמה, הרי שאם יש אלוהים, תמיד היה אלוהים. לכן אין צורך בהסבר למוצאו.</p>
                <p>כמובן, אין תמונת המציאות הזו מחייבת את אלוהים. אבל אם מבינים שאלוהים איננו כלול בקיום, כלומר הוא לא איזה "דבר" שנמצא במציאות אלא מעבר לה, אין שום בעיה להניח שהוא בורא יש מאין. וזה הרעיון שרוב האנשים מפספסים. אין זה פלפול לשם הפלפול, אלא דיוק בהגדרה: כאשר אנחנו מדברים על אלוהים, או על בורא היקום, ברור לנו שהוא נמצא מחוץ ליקום. אם יש מי שיצר את כל מה שמצוי, כלומר, את המציאות, אזי הוא מחוץ למציאות. איפה הוא ואיך זה יתכן, אלה שאלות אחרות.</p>
                <p>אבל כאשר לא מדייקים בהגדרה וחושבים בטעות שבורא היקום כלול בבריאה עצמה, אפשר בהחלט להאמין שהקיום קיים מאז ומעולם, ולעולמי עולמים יתקיים. אנו כאן בבלוג זוכרים את אמירתו של היינליין על כך שהתשובות לכל השאלות המטאפיזיות הן תיאולוגיה, ואכן מתחנו את הגבול פה עד קצהו.</p>
                <p>וכהערת אגב שלא נתעמק בה כעת, אם שום דבר ביקום לא יכול לצאת מקיום, אזי התודעה שלי שגם היא קיימת וכלולה בקיום, בוודאי אינה יכולה לצאת מקיום. משמע, היא תתקיים תמיד. ואני סבור שהתורה האובייקטיביסטית הרי תתנגד לקביעה הזו.</p>
                <p>כך או כך, מתוך ההנחה שהקיום קיים מחוצה לי ולא מושפע על ידי המחשבות או הרגשות שלי אני לא רואה הכרח להסיק שהקיום תמיד היה ותמיד יהיה. הקביעה שקובעת כאן איין ראנד התמיהה אותי, והיא אכן קביעה שרירותית. למטרות ההבדלה בין מה שקיים ולא נתון לשליטת האדם, לבין מה שהאדם עושה מכוח רצונו, יתכן שיש בה ערך. ולמען ההגינות יש להודות שזה אכן הדיון המקורי שבמאמר אליו התייחסתי, ובהקשר זה אפשר להסתפק בקביעה שרירותית כזו. באופן רחב יותר, אני חושש שהיא לא יותר מאשר דעת הכותבת, דעה מעניינת ומעוררת מחשבה, אבל ודאי שאיננה מתחייבת מן האקסיומה, הנכונה בוודאי, שהקיום קיים.</p>
            </description>
        </item>
        <item>
            <title>בינה מלאכותית ואחריות טכנולוגית</title>
            <link>https://millieschmidt.net/blog/articles/ai-and-technological-responsibility.html</link>
            <guid>https://millieschmidt.net/blog/articles/ai-and-technological-responsibility.html</guid>
            <pubDate>12/01/2025</pubDate>
            <description>
                <p>כחלק מהפעילות שלי ברשת אני חשוף גם לצדדים הזדוניים יותר של הטכנולוגיה בכלל ושל הבינה המלאכותית בפרט. כמובן, את הנעשה אין להשיב. כמו פצצת האטום או הנשק האישי, הטכנולוגיה נמצאת שם בחוץ וכל אחד כבר יכול להשתמש בה. להזהיר מפניה זה אולי חשוב אבל לא מונע את השימוש. ובכל זאת, דווקא מאחר שטכנולוגיה היא תמיד ניטרלית ותלויה באדם, צריך להדגיש את חשיבותו של ההקשר.</p>
                <p>מהו "הקשר", בהקשר הזה? הקשר הוא השימוש שאנחנו עושים בטכנולוגיה כמו בינה מלאכותית, כולל הכוונה וההבנה שלנו. בדיוק כמו לגבי אקדח פרטי, שיכול להגן עלינו מפני פורצים או להביא להרג של האנשים היקרים לנו, הנזק שיכול להיגרם כתוצאה משימוש בבינה מלאכותית תלוי במשתמשים בה בלבד. אותם משתמשים צריכים להבין את זה, בדיוק כפי שהם מבינים שאין לשחק עם אקדח שנמצא בבית רק בשביל הכיף.</p>
                <p>בינה מלאכותית היא כלי שימושי לעבודה או ללימודים, אבל השחרור שלה לאינטרנט הפתוח מציב בפנינו בעיה גדולה. הרבה בעיות, כלומר, אבל כמו תמיד הבעיה הגדולה ביותר היא בעיית המטא. או במילים אחרות, לא מה אנחנו יכולים לעשות עם בינה מלאכותית, אלא מה זה אומר בכלל שיש לנו היכולת הזו.</p>
                <p>היכולת הזו לעשות דברים מרשימים עם בינה מלאכותית פירושה שיש לנו גם האחריות לעשות איתה דברים טובים. כיום, הדברים הכי טובים שהבינה המלאכותית מצליחה לעשות הם בעצם די רעים. בתמונות היא עדיין מפספסת, אבל בתחומי ההנאה יש לה הצלחות מדהימות. רק לאחרונה התברר שמבצע הפיגוע בלאס וגאס הודה שהוא קיבל הוראות להכנת הפצצה מ-chatGPT, ובנושא אחר חוקרים גילו שבינה מלאכותית מסוגלת להסוות קוד זדוני בצורה שתוכנות אנטי וירוס מתקשות לזהות, כך ב-88% מהמקרים לפי מחקר של יחידה 42 מ-Palo Alto Networks.</p>
                <p>נכון, בינה מלאכותית יכולה לעשות גם דברים טובים כולל נטרול של קוד זדוני. אבל עצם העובדה שאפשר לנצל אותה לרעה מחייבת אותנו גם להבין, שכאשר מתעסקים בטכנולוגיה חדשה יש לכך השלכות. את ההשלכות האלה לא תמיד נחווה באותו רגע, לא תמיד נבין או נוכל לצפות, ובכל זאת כדאי לחשוב טוב טוב לפני שמשתמשים בכלים הללו ומאמנים אותם עוד ועוד. בדיוק כפי שהייתי מזהיר חבר שמשחק באקדח שמצא בבית, כך אני מזהיר גם כעת. הבינה המלאכותית לומדת מהאינטרקציה עם בני אדם, ומומלץ לזכור שיכולות להיות לכך השלכות רעות מאוד. לשיקול המשתמשים.</p>
                <p>בכל פעם שנשמע על טכנולוגיה חדשה, אנחנו מוכרחים לנקוט בזהירות ובאחריות כלפיה, בדיוק כפי שהיינו עושים עם כל כלי מסוכן אחר, רכב, או נשק וכיוצא באלה. העקרונות האלה תקפים תמיד, ולכן המאמר הזה רלוונטי כמובן גם לטרנד הטכנולוגי של העתיד, יהיה מה שיהיה.</p>
            </description>
        </item>
        <item>
            <title>מה שהשפה המתוכננת ג'ולו יכולה ללמד על שפות</title>
            <link>https://millieschmidt.net/blog/articles/jolo-and-natural-language.html</link>
            <guid>https://millieschmidt.net/blog/articles/jolo-and-natural-language.html</guid>
            <pubDate>12/01/2025</pubDate>
            <description>
                <p>את ג'ולו תכננה ידידתי הטובה, גיא פינקלשטיין, בעלת תואר שני בהיסטוריה ופילוסופיה של המדעים והרעיונות, כשפה פשוטה ובעלת חזון. אדבר קצת על השפה ג'ולו ועל מה היא יכולה ללמד אותנו על שפות מתוכננות לעומת שפות טבעיות. ראשית, כחובב שפות מעולם לא התפתיתי לתכנן שפה כלשהי. להיפך, אני מוקסם מהיופי שבשפות הטבעיות, שהתפתחו בצורה אורגנית, ספונטנית, מתוך קבוצות של אנשים בהיסח הדעת. כששמעתי על ג'ולו, שאת האתר שלה אני ממליץ למצוא בקלות באינטרנט, החלטתי לבדוק במה מדובר.</p>
                <p>אתר הבית של ג'ולו, מאת מוחה הנובע של גיא פינקלשטיין, מכיל פודקאסט שבו אפשר לשמוע את השפה מדוברת מפי גיא, וכן את חוקי הדקדוק וחזון השפה. החלק שהכי הרשים אותי הוא מילון ג'ולו עברית של 370 עמודים, עם מילים בעברית ותרגומן לג'ולו. הדקדוק פשוט מאוד וניתן ללמידה בפחות משעה אולי, ובעוד סדר המילים במשפט הוא גמיש, כמו גם מינם של עצמים, חוקי הדקדוק נוקשים למדי ולא מאפשרים משחק רב או שיקול דעת.</p>
                <p>מבחינתי, החוקים האלה הם החלק החשוב ביותר בג'ולו. הם נקבעו בבירור על ידי אדם יחיד, גיא פינקלשטיין, שדובר שפות מסוימות. ההשפעה של אותן שפות על ג'ולו ניכרת ביותר. למשל, מערכת הזמנים בג'ולו היא ממש מערכת הזמנים הקיימת בעברית מודרנית: עבר, הווה, עתיד וציווי. ההגייה מושפעת, כפי שנכתב באתר עצמו, מספרדית, כך שג'ולו נקראת כפי שהיא נכתבת.</p>
                <p>הנקודה המעניינת כל כך פה היא ההשלכה של החוקים האלה על שפות טבעיות. בעבר כתבתי כאן בתהייה על התפתחות השפות, הרי אף אחד לא ישב ותכנן אותן ובכל זאת יש להן חוקים משלהן. ג'ולו כדוגמה לשפה מתוכננת, ושפות מתוכננות בכלל, מוכיחות עד כמה זה נכון. כאשר אנחנו באים לבחון את התפתחותן של שפות טבעיות, ניכר שהן לא תוצר שכלתני של אדם בודד או של קבוצה קטנה. חוקי השפות הטבעיות הם מורכבים כל כך עד שהגיוני יותר להניח שדוברי השפה הסיקו אותם מהשפה שכבר בפיהם, ולא שבני אדם קדומים ישבו ותכננו שפה על פי חוקים שהמציאו.</p>
                <p>רוצה לומר, שפה טבעית היא תופעה מתהווה שמתפתחת באופן ספונטני ללא ניתוב מלמעלה. כמובן, שפות מתוכננות כמו ג'ולו מאתגרות את תופעת הטבע הזו ומוכיחות במובן מסוים שאפשר גם אחרת. אך ג'ולו היא ג'ולו ועברית היא עברית.</p>
                <p>בדומה לשפות מתוכננות אחרות, גם לג'ולו יש חזון. טיב החזון הזה, שנועד לספק אפשרות לתקשורת מהירה ופשוטה בין אנשים בעולם גלובלי, וגם ליצור שוויון ביניהם כדוברים, מעניין פחות מעצם קיומו של החזון. שוב, מה שמרתק פה הוא ההשלכה של אותו חזון ג'ולו על השפות הטבעיות. לאלה ודאי אין חזון, שהרי אין מייסד, ואף עם או קבוצה אתנית לא ניסח מניפסט אודות שאיפה או מטרה לשפתו.</p>
                <p>וזה ההבדל בין שפות טבעיות לשפות המתוכננות. לא החוקים, אלא החזון. אמנם נכון שיש מטרה לשפה האנושית, והיא תקשורת ברורה בין בני אדם. אבל זהו חזון תועלתני ומופשט מאוד. החזון של ג'ולו אידיאליסטי יותר ושואף רחוק יותר. אם נחזור לחקור את ג'ולו בעוד אלפיים שנה, החזון הוא שיעיד שהייתה לה מתכננת בעלת אידיאלים ורעיונות מסוימים אודות העולם. אך לעולם לא נמצא הוכחה למתכנן של השפה האנגלית או הספרדית למשל, על אף היותן כבולות לחוקים מסוימים ולפונולוגיה מסוימת.</p><br />
                <p>ג'ולו היא ניסוי מעניין שמעיד על יצירתיות, אך גם על מגבלות השפה המתוכננת. שהרי להבדיל משפות טבעיות שבהן חוקי הדקדוק נובעים מהשפה המדוברת, בשפות מתוכננות החוקים הם אלה שמגדירים את השפה. אני לא יודע עד כמה שפות כאלה יכולות באמת להתפתח כפי שעושות שפות טבעיות, ואני לא יודע עד כמה שפות מתוכננות יכולות להתעלות על הרגשות העממיים או הלאומיים הקשורים בשפות הטבעיות ולהחליף אותן. ואולי לכם יהיו תובנות אחרות לגמרי, ולכן אתם מוזמנים לקרוא באתר ג'ולו ולהאזין לה מדוברת ממש, ולראות מה היא יכולה ללמד אתכם.</p>
            </description>
        </item>
        <item>
            <title>אמנות הבידור</title>
            <link>https://millieschmidt.net/blog/articles/art-and-entertainment.html</link>
            <guid>https://millieschmidt.net/blog/articles/art-and-entertainment.html</guid>
            <pubDate>12/01/2025</pubDate>
            <description>
                <p>לצערי, ענף האסתטיקה הוא הענף הפילוסופי הכי פחות מוכר לאדם המודרני. לצערי, מפני שלאסתטיקה ולהיעדרה יש השלכות מיידיות. במובן מסוים, עם הסתייגות קלה, אפשר לומר שאסתטיקה היא הענף החשוב ביותר בפילוסופיה. אמנם אנחנו זקוקים לאתיקה ולפוליטיקה כדי לנהל את החברה, מטאפיזיקה ואפיסטמולוגיה הן בסיס אינטלקטואלי חשוב, אבל ללא האסתטיקה אנחנו עלולים לשכוח למה לטרוח בכלל.</p>
                <p>אסתטיקה היא הענף בפילוסופיה העוסק בחקר האמנות והיופי, אך יש המשייכים אליה גם מושגים מופשטים נוספים, כמו צדק וטוב. ואמנם, ניכר שיש קשר כלשהו בין כל המושגים האלה. אמנות היא תחום היצירה האנושי שהעקרונות אסתטיים מושלים בו, אך האסתטיקה לא מוגבלת לעיסוק באמנות. לכן, על מנת להבין אמנות יש להבין עקרונות אסתטיים ואת השתלשלותם לכדי יצירות אמנות.</p>
                <p>אמנות עצמה נדמית לנו היום כמעין כוכב מרוחק שאי אפשר להגדיר אותו, ואכן יש כאלה שטוענים שהם עוסקים באמנות אך אינם יודעים מה היא בכלל. עבורי אמנות תמיד נחשבה לכל אותם דברים שאנחנו יוצרים ואין להם שימוש, כפשוטו. כלומר, כיסאות משמשים לישיבה ומחבת משמשת לטיגון, אך נראה במבט ראשון שלציור ולספר אין שימוש עבורנו ואנחנו יכולים להתקיים בלעדיהם בקלות. זו הגדרה אינטואיטיבית ששמחתי לקבל אישור עבורה מפיה של איין ראנד, הפילוסופית האמריקאית, שמגדירה אמנות כ"ייצוג מחדש של המציאות על פי שיפוטו הערכי של האמן". במילים אחרות, יצירת אמנות היא איננה חפץ שמשמש אותנו לדבר מה בעולם, אלא היא משהו שמציג לנו את העולם. אמנות מוכרחה, במובן מסוים, להביט במציאות מחוצה לה. על האמן לדעת להסתכל בחוויות חייו ממעוף הציפור ולדעת לייצגן, בין אם בכתב, או בצבע, או בצורת פסל וכיוצא באלה.</p><br />
                <p>אני חושב שחשוב להבדיל בין אמנות לבין סוגים שונים של בידור. האמנות, בהיותה חשובה כל כך לבריאותנו הנפשית, נחשבת כפסגת היצירה האנושית עד כדי כך שאנשים תולים את הכינוי "אמנות" בכל מעשה יצירתי שלהם שאינו מביא תועלת גשמית. משכך, כאשר אנחנו מגדירים אמנות כראוי ובעצם מוציאים מן הקטגוריה הזו את כל אותם מעשים שהם אמנם יצירתיים אך אינם אמנות, רבים המתקוממים כנגד ההגדרה. נסו להגיד לצלם או לטבח שהוא איננו אמן, וראו איך הוא מזעיף פנים. ההנאה מובטחת.</p>
                <p>אך כאמור, אמנות היא רק תחום אחד של היצירה האנושית שכלול גם ב"שדה המחקר" שנקרא אסתטיקה. גם יופי, אושר וצדק שייכים לענף זה של הפילוסופיה, ואין סיבה להדיר ממנו את כל אותן פעילויות שהן לא אמנות, אלא בידור או אמצעי להנאה אסתטית.</p>
                <p>כך למשל יתכנו תחומים כמו בישול, שאין בו "ייצוג מחדש של המציאות על פי שיפוטו הערכי של האמן", ולכן הוא ודאי איננו אמנות. ובכל זאת לא נגרע מעולם הבישול את יכולתו להעניק לנו הנאה, הן אסתטית והן חושית. כך גם עם תחום הצילום, שאיננו יוצר ייצוג מחדש של המציאות אלא מתעד אותה כפי שהיא. מכאן קצרה הדרך לדבר גם על כתבה עיתונאית, ונסיק מכך שלא כל מעשה כתיבה הוא בגדר אמנות.</p>
                <p>ציור הוא סוג ידוע במיוחד של אמנות, עד כדי כך שלעתים כאשר אומרים "אמנות" מתכוונים בעצם לציור. ובכל זאת, לא כל ציור הוא אמנות. למשל, ציורים קישוטיים שמופיעים על רהיטים או על כלי בית. או לוגואים למיניהם, שגם הם מצוירים. לא כל אגרטל או שולחן הוא פסל. ולא כל שיר פופ שאנחנו שומעים ברדיו הוא יצירת אמנות מוזיקלית.</p>
                <p>אין זה אומר שהדברים האלה פסולים. יופי והנאה הם רצויים ואף הכרחיים בחייו של כל אדם, אבל זה לא המקום להרחיב בכך. מה שחשוב הוא, לא כל דבר שנועד לנוי או לבידור הוא אמנות, ואין שום רע בקביעה הזו. בנוסף, לא כל יצירות האמנות שוות זו לזו. אנחנו מעריכים את ון גוך או פיקאסו, את ג'ויס או את דוסטויבסקי, בהתאם לשיפוט הערכי האישי שלנו. האם כל אלה הם אמנים? כן. האם הם טובים באותה מידה? לא בהכרח. יש אמנות גרועה. ויש גם בידור מצוין שאיננו אמנות, כמו המוזיקה הנפלאה של אלביס פרסלי. בינו לבין באך אין מה להשוות, שהרי הם לא שייכים בכלל לאותו תחום של העשייה האנושית. "אמנות הבידור" היא, כמובן, אוקסימורון.</p>
                <p>הקביעות האלה שציינתי כאן הן אולי קטנות ולא משמעותיות במיוחד, אבל הן עוזרות לנו לחדד את האבחנה שלנו בנוגע לתחומים המגוונים שהאסתטיקה חוקרת, ולכן הן חשובות.</p>
            </description>
        </item>
        <item>
            <title>חשיבותה של רצינות</title>
            <link>https://millieschmidt.net/blog/articles/importance-of-seriousness.html</link>
            <guid>https://millieschmidt.net/blog/articles/importance-of-seriousness.html</guid>
            <pubDate>12/01/2025</pubDate>
            <description>
                <p>לפעמים נדמה ש"רצינות" היא לא יותר ממילה במילון. בחיים האמיתיים שלנו אין לה יותר מדי משמעות, היא שריד לעידן נשכח שבו היו דברים "רציניים" ואנשים "רציניים", אולי כמו הקאובויים שאנחנו רואים במערבונים. אני לא מתכוון למצבים רציניים באמת, כמו מלחמה, הרי ודאי אינני טוען שאין שום דבר רציני והרה משמעות בעולם. טענתי היא בדיוק להיפך: עבור אנשים פרטיים, אינדיבידואלים, נדמה לפעמים שהעולם הוא איזה מגרש משחקים שבו אין צורך לקחת שום דבר ברצינות והעיקר זה "לזרום" וליהנות.</p>
                <p>אני חושב שזה קשור מאוד למגמה הכללית של "חוסר משמעות" שהרבה אנשים מדווחים עליה, לתחושות של ריקנות או חוסר מטרה. לא אלאה אתכם בסטטיסטיקה כי לא לכך נועד הבלוג הזה, אבל אני מכיר את הנתונים האלה. למה אנחנו מרגישים כל כך חסרי מטרה?</p>
                <p>ובכן, זה מפני שחסרה בעולמנו הפרטי הרצינות. יש אירועים משמעותיים שם בחוץ, אבל בכל זאת, אנשים רבים מוצאים שחייהם חסרי משמעות. נדמה שאין הרבה דברים שאותם אנשים לוקחים ברצינות כזו שחייהם יסבבו סביבם, ובמקום זאת הם רק "זורמים" ו"קלילים". כאשר אני אומר "דבר שלוקחים ברצינות" אני מתכוון לדבר שהוא גבוה כל כך בסדר העדיפויות עד שפעילויות אחרות נערכות סביבו, ולא להיפך. נדמיין למשל טקסים דתיים, וברור לנו שהאדם הדתי מסדר את שגרת יומו כך שיספיק את כל הטקסים הללו מבלי לוותר עליהם. אך לרוב האנשים אין טקסים או דברים כאלה כלל, והם חיים לפי החשק.</p>
                <p>כאשר אנחנו לוקחים דברים מסוימים ברצינות, אנחנו מעניקים להם השפעה על חיינו. ההשפעה הזו היא בעצם גורם מרסן שקשה לנו להתנתק ממנו. אנחנו נתנהג הרבה יותר בכבוד ונצחק הרבה פחות מאותו הדבר שאותו אנחנו מחשיבים. כשאנחנו פועלים לאורו של עניין רציני, למען עניין רציני, בשם עניין רציני, זה מעניק לחיינו משמעות. כאשר על כל דבר אפשר לוותר, או לדחות, אזי אין שום דבר בחיים שמעניק להם משמעות.</p><br />
                <p>חשוב גם לדעת מה לקחת ברצינות. כמובן שכל אדם כאינדיבידואל יכול לבחור את הערכים שלו, ובכל זאת יש גילאים מסוימים או שלבים מסוימים בחיים שבהם צריך להתייחס ברצינות לעניין מסוים ולא לאחר. נדמה שבתרבות שלנו שכחנו גם את זה, ולכן הרבה אנשים מבוגרים עדיין מעניקים חשיבות לדברים שהיו חשובים להם כילדים. וזה בתנאי, כמובן, שהם בכלל מעניקים חשיבות למשהו.</p>
                <p>מה שנוצר כתוצאה מכך הוא לא רק חברה שברובה הגדול ריקה ממשמעות, אלא גם חברה הפוכה ומבולבלת שבה אנשים מתנהגים שלא בהתאם לגיל או למצב האישי שלהם. כך אובדת בחיים תחושת המטרה שיש לחתור אליה, ואנשים נותרים מאחור במקום להתקדם לחוויות חדשות ולהישגים חדשים.</p><br />
                <p>בסרט המצוין Rush המספר על היריבות בין נהגי פורמולה 1, ג'יימס האנט וניקי לאודה, ג'יימס מתגרה בניקי ואומר שאף אחד לא אוהב אותו. ניקי עונה, <b>"נכון. כי אני בחור רציני. אני הולך לישון מוקדם, דואג לעצמי, דואג למכונית שלי. הולך לעבוד, נותן עבודה. ואחרי המרוץ אני הולך הביתה במקום לצאת לבארים ולדבר שטויות עם כל האידיוטים האלה."</b></p>
                <p>ניקי לאודה היה אלוף העולם שלוש פעמים, וג'יימס האנט היה אלוף העולם פעם אחת. אם יותר אנשים היו אנשים רציניים, ודאי היו להם הרבה יותר הישגים להתגאות בהם. ובהחלט, הייתה להם תחושה חזקה יותר של משמעות ושל סיפוק. הרצינות חשובה. זמן רב מדי הזניחו אותה, והגיע הזמן להחזיר אותה למקומה כערך שראוי לשאוף לו.</p>
            </description>
        </item>
        <item>
            <title>נחיצותה של המתודה</title>
            <link>https://millieschmidt.net/blog/articles/necessity-of-method.html</link>
            <guid>https://millieschmidt.net/blog/articles/necessity-of-method.html</guid>
            <pubDate>24/09/2024</pubDate>
            <description>
                <p>בימינו מקובל לדבר הרבה על "זרימה" או על "לחיות את הרגע", להבדיל מניהול חיים בעלי מבנה גמיש פחות שמאפשר חתירה והגעה לשאיפותיו של האינדיבידואל. אמנם אני דווקא כן חושב שיש מקום לגמישות בחיים, אך גם סגנון החיים הזה כמו כל פעולותיו של האדם מגיע בסופו של דבר מהלך המחשבה שלו. לכן, המתודה שאליה אני מתייחס היא מתודה לא של התנהגות או של חיים, אלא של חשיבה.</p>
                <p>באלגוריה יפה של טל צפני, נשיא מכון איין ראנד, הוא משווה בין סנאי צעיר לבין תינוק אנושי. בעוד לגור הסנאי יש אינסטינקטים שמורים לו כיצד לחיות ולהשיג מזון, לתינוק האנושי כמעט ואין כאלה. תינוק אנושי שננטש לבדו ביער, ודאי ימות. אמנם, זו תכונה שמשותפת לכלל היונקים, שהם תלויים בשנותיהם הראשונות בהוריהם יותר מאשר פרוקי הרגליים או הדגים. ובכל זאת, שימפנזה יצליח לגלות את דרך ההישרדות הראויה לו מוקדם יותר מאשר ילד אנושי בן חמש, שמונה או עשר.</p>
                <p>על מנת לשרוד, בני האדם זקוקים לחשיבה. הם צריכים להכיר את המציאות שהם חיים בה, לשקלל את כלל הנתונים, ולקבל החלטות שיקדמו אותם בצורה הטובה ביותר.</p>
                <p>ולאחר הקדמה קלה זו על החשיבות של החשיבה עבור בני האדם, והתלות שלנו בחשיבה עבור הישרדותנו, נעבור לחלק האמנותי.</p><br />
                <p>חשיבה מתודית היא חשיבה שמוגבלת לשיטה מסוימת, שמטרתה להדריך את האדם כיצד לנהוג. לא רק הפעולות שאנו מבצעים בעולם מושפעות מהמתודה או מחוסר המתודה שלנו, אלא גם ה"פעולות" הפנימיות יותר. כיצד אני מרגיש? על מה אני חושב? כיצד אני מקבל החלטות, ואילו החלטות אני מקבל? כל אלה דברים שמתרחשים אצלי, כאינדיבידואל, והעולם או אנשים אחרים לא שותפים להם. והתשובה לכלל השאלות האלה נחלקת לשתיים: או שהעולם הפנימי שלי כאוטי ולא מסודר, לא ממוקד, ואני מוצא עצמי שקוע בשרעפים בזמני הפנוי, או שאני ממקד את החשיבה שלי בתוצאות שאני רוצה להשיג על מנת להגשים את שאיפותיי.</p>
                <p>אני באופן אישי מוצא את עצמו שוקע במחשבות לעתים. זה בסדר, זה טבעי. אבל אני משתדל שלא לתת לכך לחרוג מגבולות מסוימים. כלומר, גם כאשר אני מרשה לעצמי להרהר סתם, זה מתוך הבנה שמדובר במנוחה רגעית. לפני כן, ואחרי כן, אני צריך לחשוב על דברים קונקרטיים, ריאליים, שיקדמו אותי בדרכי בעולם. סוג כזה של חשיבה מתודית, של שליטה וניתוב המחשבות, עוזר במיוחד להתגבר על עצלות ועל רגשות שאינם ראויים.</p><br />
                <p>פתחתי כאן באמירות "לזרום" ו"לחיות את הרגע", שפירושן בדרך כלל "ללכת עם הלב". זה ביטוי מכוער בעיניי. אבל מה עשו לי רע הרגשות, שאני מכנה אותם "לא ראויים"? כבר שנים רבות שאני מחזיק במחשבה שכל הרגשות לגיטימיים בתנאי שהם תואמים למצב. בניגוד לאנשים רבים, אין בלקסיקון שלי "רגשות שליליים". אין גם "רגשות חיוביים". עבורי, לגיטימי לקנא או לכעוס. השאלה היא במה, במי, מתי, ואיך זה בא לידי ביטוי.</p>
                <p>אם אני מקנא, ואני מגייס את הקנאה שלי כדי להתקדם אל המקום שבו אני רוצה להיות, זה מצוין. אם אני מגייס את הקנאה שלי כדי להרוס את האחר, זה לא ראוי. רגשות עולים בנו בצורה כמעט בלתי נשלטת כתוצאה מהשיפוט הערכי שלנו, בני האדם, כלפי מצב זה או אחר. אבל איך נדע האם אנחנו מרגישים את הרגש המתאים? הרי ברור לכל בר דעת שלא ראוי לשמוח בלוויה, גם אם לא ממש הכרנו את הנפטר, ולא ראוי גם להתעצב על שאיבדנו עבודה שלא באמת אהבנו. אם כן, איך נקבע מה, מתי, וכמה ראוי להרגיש?</p><br />
                <p>אם אנו מבינים שרגשות הם תוצאה ולא מניע, ושהם מופיעים בגלל משהו ולא גורמים לו, קל הרבה יותר להתייחס אליהם בהתאם. באופן אישי אני מוצא שלחשוב על הרגשות שלי כעל תוצאה מאפשר לי שני דברים, שהם יקרים לי מאוד: ראשית, לעצור רגע ולשאול האם הרגש הזה מתאים בכלל לסיטואציה. אם אני מקנא, האם יש לי סיבה טובה? אם אני כועס, האם יש לי סיבה טובה? אם אני עצוב, האם יש לי סיבה טובה? ושנית, אני מאפשר לעצמי את היכולת לווסת ולהביע את הרגש בצורה ראויה.</p>
                <p>לא רק שיש זמן ראוי לכל רגש, אלא יש גם דרך ראויה להביע אותו. כאשר אני עצוב, אני לא שוכב על הרצפה ובוכה כמו ילד בן חמש. כי אני לא בן חמש. אבל ילד בן חמש עושה כך, וזה בסדר. הוא ילד בן חמש. זו המשמעות של דרך הבעה ראויה. ראוי לילד בן חמש להתנהג כילד בן חמש, וזה לא ראוי לאדם מבוגר. לכן יש מקום לכל הרגשות ולא נכון לשלול אותם, אלא למשול בהם באמצעות חשיבה מתודית, תבניתית, שעל ידי חלוקה לקטגוריות ובירור ערכי מאפשרת התנהלות נכונה ובוגרת בעולם. הן בעולם הפנימי והן בעולם החיצוני.</p><br />
                <p>קל מאוד לנצל נכון את הזמן כשחושבים בצורה שיטתית. הרי, כאשר אנחנו חושבים על זה באמת, ידוע לנו שהזמן שלנו כאן מוגבל. זמן הוא המשאב היחיד שאנחנו לא יכולים לצבור ממנו עוד ועוד. גם התארכות חיי האדם בעידן המודרני היא לא אינסופית, ואף אחד לא מבטיח שתאונת דרכים קטלנית לא תקטע את רצף הזמן שלנו בעולם הזה גם אם לכאורה אנחנו אמורים לחיות עד מאה ועשרים.</p>
                <p>בכל מקרה, אני מוצא שחשיבה מתודית מאפשרת לי בין היתר לברור את המוץ מן התבן. אני יכול להחליט אילו פעילויות מקדמות יותר את השאיפות שלי ואילו פעולות לא מקדמות אותן. אם אני צריך לבחור בין כתיבת מאמר לבין צפייה בסרטונים מצחיקים, ברור שכתיבת מאמר מקדמת אותי יותר בדרך למטרה. זה לא שאני רוצה לכתוב מאמר יותר משאני רוצה לצפות בסרטונים, זו התוצאה ולא תחילת התהליך. תחילת התהליך היא ההבנה שכתיבת מאמר תעשיר את חיי ותעניק לי יותר מאשר צפייה בסרטונים. מתוך כך, אני בהחלט רוצה יותר לכתוב מאמר מאשר אני רוצה לצפות בסרטונים.</p>
                <p>הרבה מה"זרימה" היא למעשה גחמתיות. אנשים פועלים לפי חשק רגעי כעניין של שגרה. בעוד שמדי פעם זה בסדר, כאמור, כל עוד יש מסגרת שמגבילה את החשקים האלה. אבל כאשר אנשים חיים חיים שלמים לפי גחמה, הם עוברים מסרט לסרט, מסדרה לסדרה, משיר לשיר, והם לא עושים שום צעד באותה דרך ארוכה ומפורסמת, שלפי הפתגם הסיני, מתחילה בצעד אחד קטן.</p>
                <p>אם ארד לרגע מעולמות ההגות המופשטים אל העולם הקונקרטי, אני מכיר בהחלט אנשים כאלה שמבינים מאוחר מדי שהם פספסו את ההזדמנות. חשיבה מתודית היא הכלי שמאפשר לנו להבחין בפספוסים האלה מבעוד מועד. אם אני חושב באופן מכוון ומבין מה אני צריך לעשות כדי להגיע אל המטרות שלי, כדי להיות מאושר, אני מבין גם מה אני לא צריך לעשות או מה ראוי שאעשה פחות ממנו. בהתאם לכל אלה, אני חושב שהדבר הכי חשוב שאדם יכול ללמוד הוא למקד את החשיבה שלו, ולהפנים את מה שידוע במחוזותינו בתור "סוף מעשה במחשבה תחילה".</p>
                <p>רוב האנשים היום מחפשים "מנטורים", "מאמנים" וכיוצא באלה כדי לקבל הדרכה בדיוק בנושאים הללו. אבל אין הדרכה טובה יותר מאשר חשיבה שפועלת על פי מתודה ספציפית, כלומר על פי סטנדרטים ברורים שמאפשרים את ההבחנה בין דבר זה לדבר אחר. מחשבה שיטתית וממוקדת היא שמאפשרת להבחין בין עיקר לתפל, בין ראוי ללא ראוי, בין נכון ללא נכון, בין טוב לרע. זו המיומנות החשובה ביותר שאדם יכול לפתח עבור עצמו ועבור חייו.</p>
            </description>
        </item>
        <item>
            <title>מחשבות על פעולות בינאריות</title>
            <link>https://millieschmidt.net/blog/articles/binary-operations.html</link>
            <guid>https://millieschmidt.net/blog/articles/binary-operations.html</guid>
            <pubDate>01/08/2024</pubDate>
            <description>
                <p>יש דמיון בין אפס לאחד: תפקידם של האפס בחיבור ושל האחד בכפל, זהה. מאבחנה זו אפשר להכליל ולחשוב על דמיון ושוני בין פעולות. למעשה נסתכל על הפעולות הספציפיות ו"נצא" מהן להגדרות כלליות יותר, על ידי שימוש בדדוקציה: הסקה מהפרט אל הכלל.</p>
                <p>למשל, גם החיבור וגם הכפל מקיימים את חוקי החילופיות והקיבוציות. סדר המחוברים לא משפיע על הסכום וסדר הגורמים לא משפיע על המכפלה, וגם הסדר שבו מחברים או כופלים את האיברים לא משנה את התוצאה הסופית. כלומר, יש תכונות משותפות לכפל ולחיבור הנובעות מטבען של הפעולות האלה. במקרה ספציפי זה, חיבור וכפל שייכות לתת קבוצה של פעולות הנקראת "פעולות בינאריות", אלה פעולות המקבלות שני נתונים ומחזירות נתון אחד. למיטיבי לכת שקראו מאמרים קודמים שלי בתחום המתמטיקה, פעולות בינאריות הן למעשה התאמה: הן מתאימות תוצאה אחת ויחידה לכל זוג נתונים. אם כן, רעיון ההתאמה שכתבתי עליו בעבר חוזר כאן שוב ומוכיח שהוא הרעיון הכללי יותר: פעולות הן סוג של התאמה, והתאמה היא לא סוג של פעולה.</p>
                <p>למעשה אפשר להתייחס גם אל פעולות כאל אובייקטים מתמטיים בעלי תכונות שונות, שנובעות מטבען. חיבור וכפל הן רק דוגמאות קונקרטיות לפעולות מופשטות יותר. מוזר לחשוב על חיבור, שמסומן במעין "פלוס" קטן כזה שבין שני מספרים, כעל אובייקט בעל תכונות משלו, ממש כמו השולחן שלי. אך זהו כוח ההפשטה של המתמטיקה ועליו היא מושתתת. תמיד נזהה את התכונות המשותפות לאובייקטים שונים, וזו בעצם האבחנה בכך שהם למעשה אובייקטים, ואחר כך נאגד את האובייקטים בעלי התכונות המשותפות לקטגוריה, או קבוצה מסוימת. בקבוצת הפעולות הבינאריות נמצא את הכפל והחיבור, את החיסור והחילוק, וגם את האיחוד בין קבוצות: A איחוד B היא קבוצה חדשה, שהיא תוצר של שתי קבוצות שונות.</p>
                <p>המעבר מטיפול בפרטים לטיפול במבניים כלליים יותר הוא לב ליבה של המתמטיקה, והוא תשובה לפחות חלקית לכל התוהים, מהי? המתמטיקה מאפשרת למצוא מבנים כלליים ולסווג פרטים לקטגוריות באופן כזה שיוצר עץ היררכי של רעיונות מופשטים. החקירה הזו מאפשרת הסקת מסקנות שמובילות למציאת פרטים חדשים, ולהבחנה בתכונות חדשות של הפרטים הידועים.</p>
                <p>למשל, חקר פעולות סימטריה על משולש שווה צלעות, ונתעלם לרגע מהשם המפוצץ, הוביל לאבחנה שתכונות מסוימות הן בסיסיות במהותן, ומכאן ודאי שיש להן חשיבות רבה. על כן החליטו מתמטיקאים לעסוק במערכות כלליות שבהן מתקיימות התכונות האלה, וקראו להן "חבורות". חקר החבורות מאפשר להבין כל כך הרבה דברים בעולם, מפיזיקה ועד אמנות, עד שקל מאוד לחשוב שחבורות הן לא המצאה של בני האדם אלא יש להן אחיזה כלשהי במציאות.</p><br />
                <p>כלל האצבע הידוע שלי בנושא האמונה הוא, "העולם מחייב את קיום האל". אמנם נשמע מתאים יותר לבסס את האמונה על האקסיומה ש"אלוהים קיים", אבל זוהי אמונה שאיננה רציונלית. כפי שבמתמטיקה אנחנו מגיעים ממבנים פרטיים יותר למבנים כלליים יותר על ידי חקר תכונותיהם, כך חקר תכונות המציאות מורה לנו שאפשר "לצאת" ממנה אל מערכות כלליות יותר ויותר שהכללית ביותר שבהן היא האלוהים. "העולם מחייב את קיום האל", כי על ידי חקר העולם רואים שישנו אלוהים, בדיוק כפי שתכונותיהן של פעולות מתמטיות מחייבות את קיומן של קטגוריות כלליות ומופשטות יותר.</p>
                <p>חקר תכונות החיבור מגלה לנו שחיבור הוא מקרה פרטי של התאמה. ננסה למצוא את תכונות ההתאמה ונגלה שהתאמה היא דבר כל כך מופשט עד שקשה למצוא לו איזשהן תכונות. אפשר לומר שההתאמה מתאימה בין איברים, אבל זו כמובן טאוטולוגיה. אולי תכונתה של ההתאמה היא פשוט, שהיא אפשרית. התאמה מאפשרת לנו להתאים בין איבר לאיבר, בין רעיון לרעיון, בין קבוצה לקבוצה, בין דבר שהוא מוחשי כמו אדם לבין דבר מופשט כמו השם או הגיל שלו. כל החוויה האנושית היא יישום של התאמות שונות בין העולם הגשמי לבין רעיונות מופשטים. כך אנחנו צוברים ידע על העולם והמציאות. האם התאמה היא "דבר" שהגה האדם? או שהיא עצמה כלי שניתן לנו לחקר המציאות על ידי מי שאמר "והיה העולם", שהיא ההתאמה הראשונה בתבל?</p>
            </description>
        </item>
        <item>
            <title>האינדיבידואל והאלוהים</title>
            <link>https://millieschmidt.net/blog/articles/petition-the-lord-with-prayer.html</link>
            <guid>https://millieschmidt.net/blog/articles/petition-the-lord-with-prayer.html</guid>
            <pubDate>01/08/2024</pubDate>
            <description>
                <p>אחד השירים המעניינים ביותר שאני מכיר, ומדי פעם אני כולל אותו גם ברשימת השירים האהובים עליי, הוא "The Soft Parade" של להקת "הדלתות". הוא נפתח בקטע מדובר שאתרגם כאן מאנגלית:</p>
                <p style="padding-right: 1rem">"כשהייתי בסמינר לכמרים היה שם אדם שטען, שאפשר לחייב את האל בתפילה. לחייב את האל בתפילה. לחייב את האל בתפילה." ואז, כמובן, הצרחה המפורסמת: "אי אפשר לחייב את האל בתפילה."</p>
                <p>את הקטע המשעשע הזה כתב ג'ים מוריסון, שמעולם לא למד בסמינר לכמרים, ושטרח לצרוח את המשפט האחרון כדי שיהיה ברור מאוד מה הוא רוצה להגיד. אז מה בעצם הוא רצה להגיד?</p>
                <p>אני חושב שיש לאנשים מאמינים נטייה לפעמים, לחשוב שאם הם התפללו או קיימו מצוות כלשהן, ודאי האל יעזור להם. זו טענה מוכרת, לא בגלל האמונה באל או התקווה לקבל ממנו חסד. אמונה ותקווה הם דברים נפלאים שמתאפיינים בדיוק בחוסר ודאותם, לעומת הוודאות שמביעים אנשים כאלה, הטוענים ש"אפשר לחייב את האל בתפילה". מובן לכל אדם מאמין הפוטנציאל שקיים כאן לחילול שם שמיים גדול. או במילים של אתאיסטים, פגיעה גדולה בכבודו של אלוהים. אם אטען שאם אעשה כך וכך, אז אלוהים ודאי יעשה כך וכך, ואז אלוהים דווקא לא יעשה זאת, עלול להתעורר בי הספק לגבי קיומו.</p>
                <p>אולי ככה אתאיסטים נולדים. הם לא מבינים למה יש רשעים שלא נענשים, למה אנשים שמתפללים חולים בסרטן, למה יש שנות בצורת. אני לא יודע, אבל בתור אדם מאמין אני נזהר מאוד שלא לחייב את אלוהים לעשות שום דבר שהוא לא מעוניין בו. וזו ההקדמה למה שרציתי להגיד.</p><br />
                <p>איך אני, כאדם מאמין, אמור לחיות אם אני יודע שהאל לא פועל על פי חוקי הטבע? אלוהים פועל על פי דעתו שלו, ואין דבר במציאות המחייב אותו. בכך כלולים גם כל מחשבותיי ומעשיי. אין בכך כדי לשלול את תפישת השכר והעונש, אלא לשאול כיצד ראוי לאדם לחיות את חייו בידיעה ששכר ועונש אינם חוקי טבע שמתרחשים בוודאות בתגובה למעשיו?</p>
                <p>גם לאדם המאמין וגם לאדם הלא מאמין יש אותה הבעיה פה: בפני מי אני אמור לתת דין וחשבון? אמנם כן, האדם המאמין יגיד שהוא אחראי בפני האל, אך זה כבר בעולם הבא. ומה בעולם הזה? כאשר אני משקר, ולא פוגע בי ברק, מי יעניש אותי? בפני מי אני צריך להתנצל?</p>
                <p>אתאיסטים או חילונים רבים מחליפים את הסמכות העליונה של האל בסמכות העליונה של המדינה או של קבוצה כלשהי שהם משתייכים אליה. גם אנשים מאמינים מחליפים לפעמים את האל בנציגיו עלי אדמות, כמו הקתולים והוותיקן. האדם חייב לתת דין וחשבון למישהו, חייב לדעת שהוא אחראי כלפי משהו, ושיש מי שיחזיר אותו לתלם אם הוא יוצא ממנו. כמובן, כל קבוצה והתלם שלה...</p>
                <p>אני חושב שראוי לכל אדם לראות בעצמו את זה שלו הוא מחויב. כאשר אני משקר, ושום ברק לא פוגע בי, אני זה שחי עם השקר וצריך להתמודד עם הידיעה שלו. אמנם, אמונתי האישית היא שאנשים לא מוסריים לא יגיעו רחוק, לשקר אין רגליים ולפשע אין עתיד. אך גם באופן כללי יותר, למי שמאמין שדווקא יתכן מקרה של "רשע וטוב לו", מן הראוי לשקול תמיד את מעשינו ביחס למצפון הפרטי. אני מאמין שאצל רוב האנשים הוא נמצא במקום הנכון, כך שיש יתרון בזה.</p><br />
                <p>ובכל זאת, להסתמך על המצפון האישי עלול להיות מסוכן. מה עם כל אותם אנשים שהמצפון שלהם באמת שקט כשהם משקרים או שודדים? מה עם האנשים שמצפונם שקט כי הם בורים מכדי להבין שהם גורמים נזק? אפשר לחשוב על כמה וכמה דוגמאות כאלה, אבל העיקרון ברור.</p>
                <p>אולי זה תפקידו של האמן. כמו שכתבתי בעבר, ראוי יותר לתאר את מה שראוי שיהיה מאשר את המצוי. אני חושב שאמנים יכולים בכוח השראתם ליצור דמויות שאפשר לשאוף אליהן. מאיפה באה ההשראה הזאת, את זה נשאיר לאמנים. ובכל זאת, מאחר שכל אינדיבידואל ראוי שיראה את עצמו כאחראי כלפי עצמו, לפחות ראוי גם שישאף לאיזה "עצמו" מוצלח יותר, נשגב יותר, אפילו כזה שהוא בלתי מושג.</p>
                <p>אני אוהב את סופרמן, גיבור העל המשעמם מכולם אולי. ובאמת, אין לי משיכה גדולה לעלילות הקומיקס האמריקאי או למלודרמה שמאפיינת אותן. אני אוהב את סופרמן כסמל. הערכים שהוא מייצג ראויים בעיניי לחיות לאורם. זה כוחה של הפרוזה: היא יכולה לספק לאדם מעין אידיאל שהנפש שואפת אליו, ושעל פיו היא מודדת את עצמה. וזהו גם כוחו של סופרמן.</p>
                <p>לכן, בהתמודדות עם לבטים וסיטואציות קשות בחיים, אני מסתכל על דמויות אידיאליות בעיניי. דמויות שמגלמות ערכים חשובים לי, שמאפשרים לי להתמודד עם מה שהעולם מטיל עליי. אלוהים איננו דמות כזו, כי אין לו דמות כלל וכלל, וזה לא תפקידו בחיי האדם. אני רואה בתפילה בקשת עזרה ותו לא. יתכן שהעזרה הזו היא דווקא השיפור במצב הנפשי שהתפילה מובילה אליו, ובהחלט גם חוויתי זאת. אבל להרים ידיים ולתת לאלוהים לטפל בכל, ואז להאשים אותו כשמשהו משתבש, זו כפירה גדולה. מאחר שאני חייב דין וחשבון לעצמי, אם נכשלתי הרי שאני אשם, ואם הצלחתי הרי שאני אחראי לכך. אלוהים מלווה אותי, אך הוא העניק לי בחירה חופשית, ואני לא בובה בכף ידו.</p><br />
                <p>אני מקווה שהצלחתי להעביר את מה שרציתי להעביר. בגדול, אדם צריך לקחת אחריות על המחשבות שלו, על המעשים שלו, ועל החיים שלו. על כך נאמר פעם, "שים לב למחשבות שלך, הן הופכות למילים. שים לב למילים שלך, הן הופכות למעשים. שים לב למעשים שלך, הם הופכים להרגלים. שים לב להרגלים שלך, הם הופכים לאופי שלך. שים לב לאופי שלך, הוא הופך לגורלך."</p>
                <p>לשם כך אלוהים נתן לנו את היכולת לבחור, כדי שניקח אחריות בעצמנו ונפעל באמצעותה בעולם.</p>
            </description>
        </item>
        <item>
            <title>סטאקסנט, הנשק הדיגיטלי הראשון</title>
            <link>https://millieschmidt.net/blog/articles/stuxnet-first-digital-weapon.html</link>
            <guid>https://millieschmidt.net/blog/articles/stuxnet-first-digital-weapon.html</guid>
            <pubDate>28/07/2024</pubDate>
            <description>
                <p>סטאקסנט היא תולעת מחשבים שהתפרסמה בשל ההתקפה שלה על מתקני הגרעין האיראניים, בשנת 2010, אז התגלתה לראשונה. נדגיש שלא מדובר בווירוס אלא בתולעת, כלומר תוכנה שחודרת למערכת ומפעילה את עצמה ללא מגע יד אדם, ומסוגלת ליצור עומס על הרשת, להעמיס על רוחב הפס, וגם לשתול תוכנות זדוניות נוספות. מה שהכי מעניין כאן הוא שההתקפה של התולעת לא בוצעה כנגד שכבת התוכנה של הצנטריפוגות האיראניות, אלא כנגד החומרה ממש. מומחים העניקו לסטאקסנט את הכינוי "הנשק הדיגיטלי הראשון".</p>
                <p>באיראן, הצנטריפוגות מנותקות מהאינטרנט. זה אומר שאי אפשר לחדור אליהן מבחוץ. האינטרנט, למעשה, הוא שער הכניסה והיציאה של שאר העולם למחשב. זה הופך אותו לכלי חזק מאוד וגם מסוכן מאוד. כידוע לכולנו, במתקנים רגישים אין חיבור לאינטרנט, ובמקרה הצנטריפוגות האיראניות הן לא היו מחוברות אפילו לרשת פנימית. הן היו פשוט חתיכת מתכת שמסתובבת במהירות אדירה.</p>
                <p>מה ששלט במהירות של הצנטריפוגות הוא ה-PLC, לשם חדרה סטאקסנט. על ידי כך הצליחה התולעת לשנות את מהירות הסיבוב של הצנטריפוגות עד שהן פשוט לא עמדו בעומס. כמעט אלף צנטריפוגות כשלו ויצאו מכלל פעילות. כל זה קרה תחת מעטה חשאיות, כי התולעת דאגה גם להסוות את פעילותה על ידי שידור אותות שנחשבים נורמליים, ונטרול סימני אזהרה שהיו יכולים להתריע שבוצעה חדירה למערכת.</p><br />
                <p>תארו לכם שיש לכם מקרר חכם שמחובר לאינטרנט. במקרה של הצנטריפוגות האיראניות סוכן זר היה צריך להחדיר את התולעת למערכת. אבל במקרה של מכשיר חשמלי שמחובר לאינטרנט, כמו מקרר או רכב, אפשר להחדיר אליו תולעים גם מרחוק. גם מהקצה השני של העולם. גם הממשלה וגם שחקנים פרטיים יכולים לעשות את זה. כל המכשירים החכמים שמחוברים לאינטרנט, פגיעים לכך.</p>
                <p>לי יש רתיעה ממכשירים חכמים. אפילו את האתר שלי בניתי כאתר "טיפש", בלי ג'אווהסקריפט או טכנולוגיות מתקדמות אחרות, רק כדי להעביר את הרעיון הזה. אין צורך במכשיר חכם אם המכשיר הטיפש שלך עובד כמו שצריך, ולדעתי זה הרבה יותר בטוח.</p>
                <p>כאשר לא משתמשים באינטרנט, אין צורך להתחבר אליו. האינטרנט הוא כלי נהדר והוא צינור להוצאת והכנסת מידע מהמחשב. חלק מהמידע הזה יכול להיות מזיק ממש, כמו התולעת סטאקסנט ותולעים אחרות, וירוסים או תוכנות זדוניות. גם מעקב יכול להתבצע באמצעות האינטרנט. ולכן, כמו שאנחנו לא מסתובבים כל היום עם מסור חשמלי בידיים כדי לא להיחתך, מומלץ גם לא לחבר את המחשב לאינטרנט במשך עשרים וארבע שעות ביממה.</p>
                <p>אבל סטאקסנט, כזכור, חדרה למערכת שלא מחוברת לשום רשת. המערכת לא הייתה מחוברת לאינטרנט וגם לא לרשת פנימית, כלומר לא הייתה גישה אליה מרחוק בכלל. גם לא ממחשבים במשרדי ההנהלה של החברה, נניח. אבל המערכת הייתה "חכמה": הייתה לה תוכנה שהפעילה אותה ושלטה במהירות הצנטריפוגות. סוכן זר, כלומר אדם כלשהו בשירות האויב, החדיר את התועלת באמצעות מכשיר משלו.</p>
                <p>בעסקים מקובל, או רצוי שיהיה מקובל, שלא מביאים מכשירים מהבית ומחברים אותם למחשבי החברה. אבל גם למשתמשים פרטיים יש מה ללמוד מכאן: לפני שמחברים כונן USB או כרטיס זיכרון או סמארטפון למחשב, מוודאים שיודעים מאיפה המכשיר הזה הגיע ומוודאים גם שהוא נקי מתוכנות זדוניות, מווירוסים ומתולעים.</p>
            </description>
        </item>
        <item>
            <title>השיבה הנצחית ואהבת הגורל</title>
            <link>https://millieschmidt.net/blog/articles/eternal-recurrence-and-amor-fati.html</link>
            <guid>https://millieschmidt.net/blog/articles/eternal-recurrence-and-amor-fati.html</guid>
            <pubDate>23/07/2024</pubDate>
            <description>
                <p>בספרו "המדע העליז" משנת 1882, מציג פרידריך ניטשה רעיון מעניין ומרכזי לתורתו בשם "השיבה הנצחית". כך הוא כותב שם, בתרגום חופשי שלי מגרמנית:</p>
                <p style="padding-right: 1rem"><i>"מה אם באיזה יום או לילה יתגנב שד אחריך, אל בדידותך הבודדה ביותר, ויגיד לך: 'חיים אלה שכעת אתה חי ושחיית עד עתה, אותם תיאלץ לחיות שוב ועוד אינספור פעמים. ולא דבר חדש יהיה בם, אלא כל כאב וכל תשוקה וכל מחשבה ואנחה, וכל דבר שעד לאין שיעור קטן הוא או עצום שבחייך, יהיה מוכרח לשוב אליך ובאותו הסדר והרצף, וכך גם עכביש זה ואור הירח הזה שבין העצים, רגע זה ממש ואנוכי גם כן. שעון החול הנצחי של הקיום יהא לנצח מתהפך ואתה עמו, גרגיר אבק!'</i></p>
                <p style="padding-right: 1rem"><i>לא תשליך עצמך ארצך בשיניים רועדות ותקלל את השד על שכך אמר? או שמא חווית פעם רגע כה נעלה עד כי תענה לו 'אל אתה, ולא שמעתי דבר נשגב יותר מימיי!'"</i></p>
                <p>בקטע זה מבקש ניטשה להציב בפנינו את הרעיון שביקום אינסופי שכמות החומר בו סופית, לא מן הנמנע שכל החומר יסתדר באותן הצורות ובאותו הסדר שוב ושוב ושוב. כלומר, נחיה גם אנחנו את חיינו שוב ושוב ושוב, בדיוק אותו הדבר, וללא השינוי הקל שבקלים. אך אין זו סתם טענה מטאפיזית, אלא ניסוי שמאפשר לניטשה להציב בפנינו שאלה אתית מובהקת: האם בשמחה נקבל בשורה כזו או בעצב ותסכול?</p>
                <p>האם אנחנו מוכנים לקבל את כל מה שקרה בחיינו, ואת כל מה שעתיד לקרות, או שאנחנו מלאי חרטה ומתמרדים? זה אחד הרעיונות המרכזיים של ניטשה, ומיד הוא קושר אותו לאהבת הגורל ועונה על השאלה. אדם חייב להשיב בחיוב על שאלת השד ולשמוח, מתוך ההבנה שהחיים שלו הם תוצר בחירותיו וכך גם הוא עצמו. כלומר, אדם חייב לאהוב את עצמו כדי לאהוב תמיד את חייו ואת גורלו. במקום אחר כותב ניטשה "אל תאמר כך היה, אמור כך רציתיו!"</p>
                <p>האם עלינו להיות שלמים עם כל הבחירות שלנו ולהבין שאי אפשר לשנות דבר אחד מבלי לשנות דבר אחר? האם עלינו לזנוח את החרטה לחלוטין? זו אחת השאלות המרכזיות של האתיקה בעיניי, ואהבת הגורל,  amor fati אצל ניטשה, היא בהחלט תשובה טובה אפשרית אחת לה. קל להצדיק אותה כתשובה הבריאה והנבונה יותר: ודאי שעלינו לאהוב את כל חיינו שהביאו אותנו לכאן, ודאי שעלינו לאהוב את עצמנו ואת העולם שאנחנו חיים בו, ולהיות שלמים עם כל בחירותינו. זו הגישה הבריאה לחיים.</p><br />
                <p>ובכל זאת, האם היא נכונה בהכרח? המענה על השאלה הזו שמציב פרידריך ניטשה הוא אחת מבעיות הקיום היסודיות שלי, כאשר בתקופות מסוימות אני עונה כן ובתקופות אחרות לא. קל לענות כן בתקופות מסוימות, אך לעתים נקלעים לקושי גדול שקל לחשוב על דרך להיחלץ ממנו בדיעבד, והתשובה כן לשאלה של ניטשה היא תשובה מתסכלת במיוחד. למה אי אפשר לומר "כן" לכול, למעט איזו בחירה קטנה? אולי אני מרוצה לגמרי מחיי, אבל הייתי צריך ללמוד לתואר בכימיה במקום לתואר במדעי המחשב? אולי אני אוהב את עצמי רוב הזמן, למעט פחד כלשהו שיש לי והוא מתסכל אותי נורא? לו רק הייתי חכם יותר עם הבחורה ההיא, או בחורה אחרת... אבל חוץ מזה, החיים שלי נהדרים! נפלא!</p>
                <p>מתברר שבחיים האמיתיים, שלא מתרחשים בניסוי מחשבה ניטשאני, התשובה לא פשוטה כלל וכלל. יש דברים בחיינו שבאמת קשה מאוד להשלים איתם. כאשר דברים אלה לא תלויים בנו בשורה צורה או אופן, ויש מקרים מעטים כאלה, אולי באמת נוח יותר להשיב בשלילה על השאלה. אבל רוב הדברים שאנחנו לא מרוצים מהם הם תוצאה של הבחירות שעשינו: אנחנו בחרנו ללכת למקום מסוים בזמן זה ולא אחר, אנחנו בחרנו ללמוד מקצוע זה ולא אחר בבית ספר זה ולא אחר. אנחנו בחרנו לאכול בצורה מסוימת, להתרועע עם אנשים מסוימים, להתלבש בצורה מסוימת ולנהל את עצמנו ואת חיינו בצורה מסוימת. לעתים האפשרויות שעמדו בפנינו היו מוגבלות מאוד: מי שרוצה ללמוד באוניברסיטה בישראל חייב לבחור באחת האוניברסיטאות הקיימות. לעתים האפשרויות שעמדו בפנינו היו מרובות יותר: מי שרוצה להתחתן חייב לבחור באחת מחמש מיליארד הנשים על כדור הארץ, בערך.</p><br />
                <p>כך או כך, אחת השאלות האתיות המשמעותיות ביותר עבור כל אדם היא שאלת החרטה וקבלת הבחירות שהוא עשה בחייו. השאלה הזו קשורה ישירות למידת האושר של האדם ואני מוצא שהיא שאלה קשה מאוד. למרות שאני נוטה בוודאות לתשובה מסוימת, "כן", והיא כנראה התשובה הנכונה, אני מכיר בכך שהיא לא בהכרח תשובתי הכנה.</p>
            </description>
        </item>
        <item>
            <title>תור הזהב של הדמות המיתית</title>
            <link>https://millieschmidt.net/blog/articles/golden-age-of-characters.html</link>
            <guid>https://millieschmidt.net/blog/articles/golden-age-of-characters.html</guid>
            <pubDate>22/07/2024</pubDate>
            <description>
                <p>בכל הנוגע לאמנות הכתיבה המאה ה-20 הביאה איתה חידוש מרענן, והוא כתיבת דמויות וההתמקדות בהן, להבדיל מהתמקדות בסיפור. התופעה הזו קשורה כמובן גם לתופעת "הסופים האבודים" שכתבתי עליה בעבר, והיא מאופיינת בכך שמוקד העניין של הכותב וגם של הקורא הוא בעיקר מעשיה של דמות כלשהי, או של דמויות רבות. כתיבה כזו מתמקדת פחות ב"סיפור", במובן המסורתי של המילה. לסיפור יש התחלה, אמצע וסוף, ומטרתו לתאר התפתחות של הגיבור עד למצב סטטי מסוים שבו הוא מסיים את "מסע הגיבור" הקלאסי שלו. לסיפורים שמתמקדים בדמויות, אין דבר כזה.</p>
                <p>אם ננסה לחשוב על יצירות מובילות לפני המאה ה-20, נחשוב עליהן בצורה כזו: "מסע השיבה הביתה של אודיסאוס לאחר מלחמת טרויה והחזרה לאשתו", האודיסאה. או "מדען יוצר מפלצת באמצעים מדעיים ומדגים בכך את סכנת הקדמה המדעית הלא זהירה", פרנקנשטיין. או "חייזרים פולשים לכדור הארץ ומטילים אימה באוכלוסייה", מלחמת העולמות. כמובן שכתיבה כזאת ממשיכה ומתקיימת עד ימינו, למשל אצל המינגוויי, סטיבן קינג, צ'אק פולאניק, ועמוס עוז. כמובן שיש גם יוצאי דופן לרעיון הזה: שרלוק הולמס בן המאה ה-19, שכל הסיפורים העוסקים בו סובבים את דמותו של הבלש המבריק.</p>
                <p>ובכל זאת, בשורה התחתונה, סיפורים יחידים או בהמשכים שסובבים סביב דמות מסוימת ומטרתם להציג את חייה כרצף ארוך של הרפתקאות, הם יציר המאה ה-20. למה?</p><br />
                <p>אם מה שכתבתי עד עכשיו מעלה מחשבות על חוברות קומיקס, יש לזה סיבה טובה. חוברות קומיקס אמריקאיות הן מדיום מובהק שעוקב אחר דמות או קבוצה של דמויות לאורך זמן וללא סוף. סופרמן, באטמן וספיידרמן הם רק חלק מהדמויות האלה, שנשארות תמיד צעירות ומשתתפות בעלילות ארוכות במיוחד. התופעה קיימת אמנם גם בסדרות אנימציה, גם מערביות וגם שאינן מערביות, ולעתים גם בסרטים כמו ביקום "מלחמת הכוכבים". גם בספרות אפשר למצוא דוגמאות כאלה, אם כי מעטות יותר, כמו בספרי רומח הדרקון, שיר של אש ושל קרח, או סדרת ג'ק ריצ'ר.</p>
                <p>החלוקה הזו בין כתיבה ספרותית שעוסקת בעיקר בסיפורים, לבין כתיבה בידורית יותר שסובבת סביב דמויות ספציפיות, מובילה לאבחנה הבאה: אולי זה ההבדל בין מה שאנשים קוראים לו "אמנות" או "אמנות גבוהה" לבין מה שקוראים לו "בידור" או "אמנות נמוכה" או "אמנות עממית". אבל מצד שני, יש עוד דברים שנכנסים לז'אנר הבידור כמו מגזיני פאלפ ומדע בדיוני, והם דווקא לא מציגים דמויות שמופיעות שוב ושוב ושוב.</p>
                <p>מה שמיוחד בדמויות האלה הוא הניתוק שלהן מהעלילה או מסיפור כלשהו. כאשר בוחנים דמות כמו הארי פוטר, מיד עולים בראשנו הוגוורטס, וולדמורט, קסמים וכיוצא באלה פרטים שמצויים בספרי הארי פוטר. קשה לדמיין את הארי פוטר בהרפתקה באנטרקטיקה או בחברה עתידנית או מתמודד עם אובדן כוחות הקסם שלו. אבל עם סופרמן אין בכך בעיה, והוא דוגמה קיצונית. דוגמאות קיצוניות פחות יהיו שרלוק הולמס, שאמנם יכול להופיע בכל מיני סיפורים ועלילות אבל תמיד יהיה נטוע בלונדון ובמציאות ריאליסטית פחות או יותר, והנרי צ'ינסקי, גיבורו של צ'ארלס בוקובסקי שנטוע תמיד באמריקה ובאותן נסיבות חיים.</p><br />
                <p>זה גורם לי לחשוב על האבחנה שאני עושה תמיד בין שני סוגי סיפורים, שביניהם מוחלקים כלל הסיפורים הנכתבים בעולם.</p>
                <p>סיפור עלילה הוא סיפור שבו העלילה היא המוקד, ותפקיד הדמויות לקדם אותה. אנחנו לא חוקרים אותן מעבר לתפקידן בעלילה, אנחנו לא תמיד יודעים מה הן עשו לפני שהיא התחילה ומה הן יעשו אחרי שתסתיים, והעיקר בספרות כזו הוא אירועים שמתרחשים בשרשרת והדמות נאלצת להגיב אליהם. למשל, שר הטבעות של ג'.ר.ר טולקין, זה של סטיבן קינג, למי צלצלו הפעמונים של ארנסט המינגוויי ועוד רבים אחרים.</p>
                <p>סיפור דמויות הוא סיפור שמטרתו לחקור דמות מסוימת. ליצירה כזו אין ממש עלילה והדמויות לא צריכות להגיע מנקודה אחת לאחרת, בהכרח. מה גם, הסופר עצמו לא מתמקד בתגובותיהן של הדמויות לאירועים שונים שמתרחשים ברצף, אלא עוסק יותר בדמות עצמה: מי היא, מה מניע אותה, מה היא חושבת על העולם ועל אנשים אחרים, וכיוצא באלה. דוגמה טובה לסיפור כזה היא בדרכים של ג'ק קרואק, כלבויניק של צ'ארלס בוקובסקי וספרים נוספים.</p>
                <p>הדמויות הגדולות של המאה ה-20 שייכות כמובן בעיקר לקטגוריה השנייה, אבל מתעלות גם מעליה: הן לא נטועות בשום זמן או מקום והן למעשה הופכות לדמויות מיתיות שאפשר לערב אותן בכל סוג סיפור שהוא.</p><br />
                <p>מה גרם לעלייתה של הדמות ביצירה הבדיונית של המאה ה-20? איך זה שסיפורים כמו "רומיאו ויוליה" של שייקספיר או "מלחמת העולמות" של ה.ג. וולס, הוחלפו במידה רבה בידי דמויות מיתיות שכאלה כמו האן סולו, סופרמן ודמויות נוספות?</p>
                <p>מפתה לחשוב שהתשובה היא כסף, והרבה. אבל מי שיש לו היכרות עם עולם הספרות והכתיבה יכול למצוא כאן גם משהו אחר. אולי זו המשיכה לדמות, לא לסיפור או לעלילה, אלא לדמות מוכרת ופחות או יותר סטטית שדרכה אפשר להתמודד עם אתגרים שונים ולהביע רעיונות שונים. אנשים עוקבים אחרי הדמויות האלה ומזדהים איתן. הן מאפשרות לנו לחוות אדם אחר, להבדיל מסיפור עלילתי, שנאלץ להתגבר על מכשולים שחלקם יומיומיים יותר וחלקם פחות, ובכך לתת מעין פורקן לכותב.</p>
                <p>אולי כתיבה של דמות והשקעה בה היא קצת כמו חזרה הביתה, למקום נוח, שם אפשר לנוח מהצרות שבחיי היומיום ולהתלוות לדמות במסעותיה. אולי, עבור כותבים רבים, הדמויות האלה הופכות למעין חברים אפילו, שקשה להיפרד מהם ולעזוב אותם לנפשם.</p>
            </description>
        </item>
        <item>
            <title>קאובוי ביבופ והייאוש הקיומי</title>
            <link>https://millieschmidt.net/blog/articles/cowboy-bebop-and-the-infinite-sadness.html</link>
            <guid>https://millieschmidt.net/blog/articles/cowboy-bebop-and-the-infinite-sadness.html</guid>
            <pubDate>18/07/2024</pubDate>
            <description>
                <p>"קאובוי ביבופ" היא סדרת אנימציה יפנית שלטעמי היא הטובה בעולם. אני ממליץ עליה תמיד "לאנשים עם עבר", כלומר לבני 30 ומעלה, כי צעירים יותר לא יבינו אותה. מיד אסביר, אבל ראשית: "קאובוי ביבופ" מתרחשת בעתיד הלא רחוק בתקופה שבה אסון גדול גרם לאנושות להתפזר במערכת השמש, והיא מספרת את סיפורם, פחות או יותר, של ציידי ראשים המתגוררים בספינת ה"ביבופ" ומתפרנסים מלכידת פושעים ומסירתם למשטרה. לכל ה"קאובויים" האלה על הספינה יש תכונה משותפת: לכולם יש אירוע טראומטי בעברם וכולם מבקשים לחזור אליו, אבל מגלים בסופו של דבר שזה בלתי אפשרי.</p>
                <p>"קאובוי ביבופ" היא סדרה מצחיקה שמצליחה לעסוק בנושא עצוב, והוא האובדן, הגעגוע והמרדף אחר עבר שלא יחזור יותר. זהו הייאוש הקיומי, שעבורי מהווה תמיד תחושה מאוד מקרקעת. זה אמנם לא מקובל. "ייאוש" הוא אויב התקווה, האופטימיות וההתקדמות, אותו כולם אוהבים לשנוא. אבל הייאוש שמוצג ב"קאובוי ביבופ" הוא לא ייאוש מדבר מה מסוים, אלא ייאוש קיומי: ייאוש מהקיום בכלל, תוך הבנה שהברירה היחידה היא לקבל אותו.</p>
                <p>הערך שבייאוש כזה הוא באמת באפשרות שהוא מעניק לעצור רגע, להביט סביב ולהשלים עם המצב. עבור אנשים פעלתנים, יצרניים או תחרותיים, זו הקלה גדולה. לייאוש הקיומי יש חשיבות בתור רגש פוקח עיניים, שמציב אותך לא בעתיד ולא בעבר, אלא בהווה. מעין "זה מה יש" שכזה שמלווה בתחושת השלמה מרגיעה. כמו שספייק, הגיבור הבלתי נלאה של "קאובוי ביבופ" אומר שוב ושוב: "מה שיקרה, יקרה". זה אולי לא רגש טוב לחיות איתו כרגש מוביל שנמצא בקדמת הבמה, אבל כרעש רקע הוא רגש חשוב שעוזר לנו להבין שאנחנו יכולים לעשות כמיטב יכולתנו, אך אין לנו שליטה על התוצאות.</p>
                <p>הרוגע שמשרה התובנה הזו מאפשר לנו לנוח מעט מהמרדף, אך גם לאגור כוחות לקראת המשכו. אלפי שנים לפני המסעות בחלל של גיבורי הסדרה, הסטואים חשבו אותו דבר: עלינו לעשות כל שביכולתנו בחלקה שעליה יש לנו השפעה, ולקבל בהכנעה את החלקה שעליה אין לנו השפעה. ככלל אצבע, זהו רעיון טוב. בכל מסע חשוב לזכור שאפשר להתקדם בו בדרך אחת בלבד: צעד אחר צעד. ולכן כל יום נעשה צעד אחד או שניים, ואולי נגיע למטרתנו. אולי לא. אולי דבר שחשבנו שיש לנו השפעה עליו, מתגלה כדבר שאין ביכולתנו לשנות.</p>
                <p>אם ארצה לקשר את זה ל"קאובוי ביבופ" שוב, בפשטות, צריך תמיד להשלים עם האובדן. בעוד שבעתיד אולי הכול פתוח, בעבר הכול כבר סגור, קבוע וידוע. דברים שאבדו לא חוזרים, וברוב המקרים אדם לא יכול לשנות לטובה את תוצאות הכישלונות והטעויות שלו. במקום לשקוע בעצב תהומי, הייאוש הקיומי מלמד אותנו להבין שזה טבעו של עולם ולקבל את מה שיש לנו עכשיו. מתוך תודעה זו אנחנו גם מאבדים את הרצון לרוץ לאחור ולרדוף אחר הדברים שאיבדנו.</p>
                <p>לא אגלה את כל הפרטים, אבל כל הדמויות ב"קאובוי ביבופ" נכשלות בניסיונן לשחזר את העבר. כולן משלמות מחיר כבד על הניסיונות האלה, חלקן יותר וחלקן פחות. "קאובוי ביבופ" ורעיון הייאוש הקיומי הופכים כאן בעצם לרעיון אופטימיסטי, ומזהירים אותנו מפני מרדף אחרי עבר שאי אפשר להשיג, שעבורו מקריבים את ההווה ובסופו של דבר גם את העתיד. לכן טוב להתייאש, להרפות, להיכנע לפעמים, ומה שיקרה, יקרה.</p>
            </description>
        </item>
        <item>
            <title>קבוצות כמושג בסיסי במתמטיקה מודרנית ומעט מתכונותיהן</title>
            <link>https://millieschmidt.net/blog/articles/sets-as-basic-concepts=and-characteristics.html</link>
            <guid>https://millieschmidt.net/blog/articles/sets-as-basic-concepts=and-characteristics.html</guid>
            <pubDate>18/07/2024</pubDate>
            <description>
                <p>קבוצות הן מושג בסיסי במתמטיקה המודרנית למרות שלא התקיימו כמושג לפני אלפי שנים, בתקופת היוונים העתיקים. המתמטיקה גם היא מתחדשת לפעמים, ואפילו הרבה. אבל במאמר זה נעסוק בקבוצות, ולא מפני שמשמעות המילה "קבוצה" במתמטיקה שונה ממשמעות המילה "קבוצה" בעברית. אלא דווקא, חקר הקבוצות במתמטיקה עוסק בחקר המושג הזה עצמו. מהי קבוצה?</p>
                <p>מהי קבוצה? ובכן, זהו אוסף של עצמים מוחשיים או מופשטים, וזו למעשה ההגדרה הבסיסית ביותר. המעניין הוא מה שנובע ממנה. בקבוצה יכולים להיות כל מיני עצמים, לעתים יש קשר ברור ביניהם: קבוצת המספרים הטבעיים כוללת את כל המספרים השלמים והחיוביים. אם למדתם לספור עד עשר בגן חובה, אתם מכירים את הקבוצה הזו. לעומת זאת, אין שום דבר שמונע מאיתנו להגדיר את הקבוצה הבאה: {1,2,גלקסיה,עצב,אריק איינשטיין}.</p>
                <p>מה משותף לכל העצמים בקבוצה השנייה הזו? נראה שמעט מאוד. למעשה משותפת לכל העצמים, האיברים כפי שקוראים להם במתמטיקה, רק תכונה אחת: היותם חברים בקבוצה {1,2,גלקסיה,עצב,אריק איינשטיין}. כך, מה אפשר להגיד על איברים כלליים כלשהם של קבוצה כללית כלשהי? אפשר לומר, לפחות, שהם כולם איברי הקבוצה. זה דבר מדהים.</p>
                <p>אם הייתי מבקש מאנשים לזהות מה משותף לכל העצמים האלה, כפי שאנו רואים לפעמים בחידות מסוימות, ודאי שרוב האנשים לא היו חושבים על התשובה הזו. זה בעצם כמו לענות לחידה בסגנון הזה בתשובה: "המשותף לכל העצמים האלה הוא שעל כולם שואלים בחידה הזו". מעין התחכמות, אבל היא נכונה. כמובן, בין איברי קבוצה יכולות להיות תכונות משותפות נוספות: הם יכולים כולם להיות מספרים, הם יכולים כולם להיות עגולים, הם יכולים כולם להיות מופשטים ועוד ועוד. אבל את התכונות האלה אנחנו לא יכולים להבטיח, מבלי לדעת בדיוק מי הם האיברים. ולעומת זאת, את חברותם בקבוצה אנחנו יכולים בהחלט להבטיח, גם כשאין לנו מושג מהי זהותם האינדיבידואלית.</p>
                <p>מעבר לכך, כל איבר מקיים אחת משתי אפשרויות: או שהוא שייך לקבוצה שאנחנו בוחנים, או שהוא לא שייך אליה. גם זה דבר מדהים. הקבוצה מחלקת את העולם בחלוקה בינארית: או שאתה שייך לי, או שאינך שייך לי. איברים הם לא חלקית איברים בקבוצה, כלומר מוטלת עליהם הגבלה מרחבית: הם בקבוצה או שהם לא בקבוצה. והם גם לא בקבוצה רק חלק מהזמן, כלומר מוטלת עליהם הגבלה זמנית: הם בקבוצה מאז היווסדה ולנצח נצחים, או שהם מעולם לא היו בקבוצה ולעולם לא יהיו בה. אכן מדהים.</p>
                <p>שתי דרכים להגדיר קבוצות חדשות הן איחוד וחיתוך של קבוצות קיימות. איחוד הוא קבוצה, שאיבריה הם איברים בלפחות מאחת הקבוצות המשתתפות באיחוד. וחיתוך הוא קבוצה, שאיבריה הם איברים בכל הקבוצות המשתתפות בחיתוך. תכונה מעניינת של איברי קבוצת החיתוך היא, שכעת אנחנו יכולים להגיד בוודאות שלאיברים כאלה יש יותר מתכונה אחת המשותפת שלהם, וזה מבלי לדעת מי הם. נבהיר:</p>
                <p>נניח ש-A ו-B קבוצות, אז קבוצת החיתוך שלהם כוללת איברים שמצויים גם בזו וגם בזו. ולכן התכונה המשותפת לכל איברי קבוצת החיתוך היא, שהם איברים בלפחות שתי קבוצות. אם קודם אמרנו שהתכונה הבסיסית המשותפת לכל איברי אותה קבוצה היא היותם איברי אותה קבוצה, קבוצה אחת, הרי שעכשיו אנחנו יכולים להגיד שהתכונה הבסיסית המשותפת לכל איברי קבוצת החיתוך המורכבת משתי קבוצות, היא שהם איברי שתי קבוצות לפחות. מה אם בחיתוך משתתפות X קבוצות? ובכן, במקרה זה התכונה המשותפת לכל איברי החיתוך היא שהם איברי לפחות X קבוצות.</p><br />
                <p>וכמה מילים על שקילות: שתי קבוצות הן שקולות אם אפשר להתאים בין האיברים שלהן, כך שלכל איבר בקבוצה האחת יותאם איבר אחד ויחיד בקבוצה השנייה. במילים אחרות, אם אפשר למתוח קו מכל איבר של קבוצה A לכל איבר של קבוצה B, כך שבין האיברים יעבור קו אחד ויחיד, הקבוצות שקולות. לחלופין, אפשר פשוט לספור את איברי הקבוצות האלה. אם בשתי קבוצות אותו מספר של איברים, הרי ברור שאפשר להעביר בין כל צמד מביניהם קו אחד ויחיד, ולכן הן שקולות.</p>
                <p>מה שמעניין, ולכן התייחסתי כאן לשקילות, הוא שאצל ילדים ובחברות קדומות שיטת ההתאמה התפתחה קודם לשיטת הספירה. כדי לדעת אם שתי קבוצות הן שקולות, ילדים בודקים התאמה של איבריהן ולא סופרים אותם ומשווים. אבל הדבר הכי מעניין בכל הנושא הזה הוא התובנה הבאה:</p>
                <p>למעשה, ספירת איברים בקבוצה היא בעצמה התאמה. ונדגים על ידי שתי קבוצות כדי להקל את ההסבר המופשט:</p>
                <p>A={1,2,3,4,5}</p>
                <p>{פיל,חתול,כפכף,כיסא,בננה}=B</p>
                <p>מה פירוש "לספור את איברי B"? פירושו לקחת את האיבר "פיל" ולקרוא "אחד", ואז לקחת את האיבר "חתול" ולקרוא "שניים", וכן הלאה. כלומר, לספור איברים פירושו להתאים בין איבר כללי כלשהו לבין מספר טבעי כלשהו. ל"פיל" נתאים את המספר 1, ל"חתול" נתאים את המספר 2, ל"כפכף" נתאים את המספר 3, וכן הלאה, וכך אנחנו סופרים חמישה איברים בשתי הקבוצות ומראים שהן שקולות.</p>
                <p>אבל מה עשינו כאן בעצם, אם לא להתאים בין איברי שתי הקבוצות, כך שבין כל צמד איברים עובר רק קו אחד ויחיד? זוהי לא שיטת הספירה, זוהי שיטת ההתאמה! אם כן, ספירה היא עצמה התאמה. היא מקרה פרטי של התאמה. התאמה היא השיטה הכללית, המופשטת יותר, וספירה היא רק דוגמה אחת לסוג מסוים של התאמה.</p>
                <p>וזה כבר באמת מדהים. ראו כמה דברים נובעים ממושג הקבוצה. כמה יפה המתמטיקה.</p>
            </description>
        </item>
        <item>
            <title>ג'ברווקי כדוגמה ליכולת האנושית לזיהוי שפה</title>
            <link>https://millieschmidt.net/blog/articles/jabberwocky-and-the-ability-of-language-recognition.html</link>
            <guid>https://millieschmidt.net/blog/articles/jabberwocky-and-the-ability-of-language-recognition.html</guid>
            <pubDate>18/07/2024</pubDate>
            <description>
                <p>אנו נולדים ללא שפה אבל בעלי היכולת לזהות אותה, ובאמצעות הזיהוי הזה ללמוד אותה. דוגמה טובה לזה אפשר למצוא ביצירות נונסנס, או איגיון בעברית, בתנאי שהן מוצלחות. נבחן כעת את היצירה "ג'ברווקי" מאת הסופר לואיס קרול, שהתפרסם בכתיבת ספרי עליסה בארץ הפלאות, אפילו שהיה בכלל מרצה למתמטיקה.</p>
                <p><i>
                    &#160;&#160;‘Twas brillig and the slithy toves<br />
                    &#160;&#160;Did gyre and gimble in the wabe<br />
                    &#160;&#160;All mimsy were the borogoves<br />
                    &#160;&#160;And the mome raths outgrabe
                </i></p>
                <p>הוא הבית הראשון בשיר "ג'ברווקי", ואם נבחן אותו היטב אנחנו יכולים להבחין, הפלא ופלא, באלמנטים של שפה. הרי ברור ש-slithy הוא שם תואר ו-gimble הוא פועל. אנחנו מבינים זאת למרות שרצפי האותיות האלה הם חסרי משמעות באנגלית, ועוד לפני שהמפטי דמפטי מסביר את המילים. האמת היא שלא ברור כיצד אנחנו מבינים את תפקידן של המילים האלה. האם זה מיקומן במשפט? או ה"צליל" שלהן, שמזכיר מילים דומות מאותן קטגוריות בשפה האנגלית? אולי המילים gyre and gimble מזכירות פעלים לדובר האנגלית?</p>
                <p>טוב, האמת היא שבמקרה האנגלי אנחנו מרמים. יש לנו עזרה ממילות העזר שהן דווקא כן באנגלית: and, the, did, were וכיוצא באלה, שעשויות לרמז על תפקיד המילים במשפט. ובכן, נסתכל בבית הראשון של "ג'ברווקי" בשפה שאין בה מילות עזר כאלה: עברית.</p>
                <p><i>
                    &#160;&#160;הבריל כבר, זחלצים קליחים<br />
                    &#160;&#160;חגוו ועגו בשבילל<br />
                    &#160;&#160;מסים היו הסמרלחים<br />
                    &#160;&#160;וחזרוני צרלל
                </i></p>
                <p>מתוך "גבריקא", ורק כדי ליהנות עוד קצת נבחן את אותו הבית בתרגום עברי נוסף, בשם "פטעוני":</p>
                <p><i>
                    &#160;&#160;בעת בשק ושלי פחזר<br />
                    &#160;&#160;באפסי חק סבסו, מקדו<br />
                    &#160;&#160;או אז חלכן היה נמזר<br />
                    &#160;&#160;ומתי ערן כרדו
                </i></p>
                <p>וגם פה, אנו מזהים בקלות: "חגוו ועגו" הם פעלים, כמו גם "סבסו" ו"כרדו". "נמזר" ו"מסים" הם כמובן שמות תואר. "חלכן", "זחלצים", אלה שמות עצם. מה בשירים הללו רומז לתפקידן של המילים?</p>
                <p>מעניין לראות איך יש לנו היכולת לזהות מעין שפה, גם אם לא שמענו אותה מעולם והיא למעשה חסרת כל פשר. זה שוב גורם לי לחשוב על שפות מתוכננות ועל המתכננים שלהן. שפות כאלה חייבות לייצר גם הן את התחושה הזו, וכל אוסף אותיות מומצא שקיים בהן צריך להישמע כמו פועל אם הוא נקבע כפועל, והוא צריך להישמע כשם תואר אם נקבע על ידי המתכנן שהוא כזה.</p>
                <p>היכולת הזו לזהות שפה היא מה שמאפשר לנו ללמוד את שפת האם שלנו, וגם שפות זרות. שהרי כאשר מתחילים ללמוד שפה זרה, כל מילה בה היא לא יותר מאשר בליל אותיות חסר פשר. ואולי זו היכולת שאפשרה לבני האדם לפתח שפה מלכתחילה, ואם כך, אולי הפעלים שלנו לא נקבעו כפעלים על ידי ממציאי השפה הראשונים, אלא צירופי אותיות מסוימות פשוט "נשמעו" להם כמתארים פעולות. וכן לגבי כל סוג מילה אחר שקיים בשפה, כמובן.</p>
            </description>
        </item>
        <item>
            <title>אי אפשר לדעת משהו ולא לדעת זאת</title>
            <link>https://millieschmidt.net/blog/articles/the-knowledge-of-knowledge.html</link>
            <guid>https://millieschmidt.net/blog/articles/the-knowledge-of-knowledge.html</guid>
            <pubDate>17/07/2024</pubDate>
            <description>
                <p>לפעמים נוהגים לחלק את הידע לארבע קטגוריות: זה שיודע שהוא לא יודע, זה שיודע שהוא יודע, זה שלא יודע שהוא לא יודע וזה שלא יודע שהוא יודע. נתעניין בקטגוריה האחרונה, שמדברת על ידע שלבעל הידע אין ידע לגבי קיומו. ברור שאין קטגוריה כזו, שהרי אין אדם שיש לו ידע לגבי משהו, והוא לא יודע שיש לו את הידע הזה. ידע בכל נושא משמעו גם מודעות לקיומו של אותו הידע.</p>
                <p>יש אנשים הטוענים שהאדם נולד טבולה ראסה, כלומר לוח חלק, ללא כל ידע. אך גם אנשים אלה לא טוענים שלבני האדם אין אינסטינקטים ביולוגיים. ההבדל בינם לבין אלה הטוענים שהאדם נולד עם ידע כלשהו, נעוץ בהתייחסות של האחרונים לאינסטינקטים כאל ידע, לעומת הראשונים שטוענים שידע הוא משהו אחר לגמרי. כשאריה אוכל זברה, הוא לא חושב "אני אוכל זברה". למעשה, הוא אפילו לא יודע שהיא נקראת "זברה". זו פעולה חסרת מודעות עצמית, כלומר, האריה לא מהרהר בה וגם לא "יודע" שהוא עושה אותה. הוא אולי מרגיש אותה, באופן אינטואיטיבי, אבל אין לו ידע שאפשר לנסח בצורה רהוטה כדי להגדיר את הפעולה שהוא מבצע. כשאריה אוכל זברה, הוא עושה זאת כי אינסטינקט ביולוגי חזק גורם לו לעשות את זה, והוא מגיב כמעט כמו מכונה, כמעט ללא יכולת לבחור.</p>
                <p>ידע הוא קודם כל ידע של עצמו. זוהי ההכללה של המידע שאנחנו מקבלים באמצעות החושים, לאחר שעבר עיבוד רציונלי, כלומר מודע, במוח. ידע הוא הקשר בין פרטי מידע. ואחד מפרטי המידע הכלולים בפרטים אלו הוא בהכרח, הידיעה על קיומו. כמובן, אין כאן כדי לרמוז שלידע יש מודעות אלא שבעל המודעות, בעל הידע, יודע שהוא יודע. הקטגוריה "לא יודע שהוא יודע" היא אוקסימורון, כי במילה "ידע" כלולה כבר הידיעה אודות הידע. וזה מפני שתהליך יצירת הידע הוא תהליך מודע.</p>
                <p>נבהיר: אדם קולט פרטי מידע דרך החושים והוא יכול להסיק מהם מסקנות או ליצור מהם רעיונות מופשטים, וכיוצא באלה. אבל כאשר אותו אדם מחבר את פרטי המידע האלה בצורה הגיונית, כמו חלקי פאזל, אז נוצר לו ידע אודות נושא מסוים. ועל מנת לחבר את פרטי המידע בצורה הגיונית יש להפעיל את המחשבה, ולבצע תהליך מודע לעצמו. ולכן היצירה של ידע חדש מלווה תמיד בידיעה, שאותו ידע חדש נוצר או נרכש במוח.</p>
                <p>כל דבר שנוצר בתהליך לא מודע, או שהוא מחבר בין חלקי מידע בצורה לא הגיונית, מסיק מסקנות שאינן נובעות מהנתונים, וכיוצא באלה, הוא בכל מקרה לא תחת ההגדרה של "ידע". זה איננו ידע. ולכן, אין ידע שבעל הידע לא יודע שהוא יודע.</p>
            </description>
        </item>
        <item>
            <title>החתול של שרדינגר ופרשנות קופנהגן למכניקת הקוואנטים</title>
            <link>https://millieschmidt.net/blog/articles/schroedingers-cat-and-the-copenhagen-interpretation.html</link>
            <guid>https://millieschmidt.net/blog/articles/schroedingers-cat-and-the-copenhagen-interpretation.html</guid>
            <pubDate>17/07/2024</pubDate>
            <description>
                <p>חדי העין שמו לב שהמאמר הזה מתפרסם בקטגוריית "פילוסופיה" ולכן הוא לא עוסק בפיזיקה, אלא במשהו אחר לגמרי. ניקח חתול ונשים אותו בקופסה עם חיישן ומכל של גז רעיל. בנוסף, בקופסה נמצא חלקיק של יסוד רדיואקטיבי, שיש לו סיכוי של 50% להתפרק באופן ספונטני ולפלוט קרינה רדיואקטיבית. אם הדבר יקרה, כאמור בהסתברות של 50%, החיישן יקלוט את הקרינה ויפתח את מכל הגז, שיתפזר בקופסה ויהרוג את החתול. זה הניסוי שהציע הפיזיקאי ארווין שרדינגר כדי להדגים את טענותיה של מכניקת הקוואנטים, והניסוי שלו מורכב כל כך פשוט מפני שהוא, כמובן, אוסטרי, וכך נהוג שם.</p>
                <p>השאלה ששואל ארווין שרדינגר היא שאלה מעניינת, האם לפני שנפתח את הקופסה, החתול חי או מת? והתשובה שלו, לפי מכניקת הקוואנטים, היא גם זה וגם זה. החתול גם חי וגם מת. אותו חתול, אגב, נהיה מאז בן אלמוות ונודע בשם "החתול של שרדינגר", לו תהילת עולם. והחתול של שרדינגר, יותר מכל ניסוי מחשבה, מדגים את הטיפשות של הפיזיקאים שעוסקים במכניקת הקוואנטים.</p>
                <p>נבחן את השאלה, מה שואל ארווין שרדינגר? הוא שואל מה מצבו של החתול בקופסה. ובכן, זו שאלה במטאפיזיקה. אבל כדי לענות עליה, כמו על כל שאלה אחרת, דרוש ידע, וזהו כבר תחומה של האפיסטמולוגיה. לו היינו שואלים כל אדם שאיננו מדען מה מצבו של החתול בקופסה, ההדיוט היה עונה ובצדק שאיננו יודע. אין לו כל ידע על מצבו של החתול, שהרי הוא סגור בקופסה ויש סיכוי שווה לכך שהוא מת וסיכוי שווה לכך שהוא חי. האפיסטמולוגיה היא ענף של הפילוסופיה שעוסק בידע, מהו, ואיך אנחנו משיגים אותו. כאשר חסר לנו ידע על דבר מסוים ואין לנו דרך להשיגו, התשובה הנכונה היא "אינני יודע".</p>
                <p>מהו צבע האור ברמזור בצומת המרכזי של טוקיו בשנייה זו ממש? טוב, האמת שאינני יודע, אבל יש מספר אפשרויות: אדום, ירוק או צהוב. ובכן, נניח שכולן תשובות נכונות. צבע האור ברמזור בצומת המרכזי של טוקיו בשנייה זו ממש, הוא גם אדום, גם ירוק וגם צהוב. אפשר אפילו להכניס שם עוד כמה צבעים, כי למה לא? החתול של שרדינגר והרמזור בטוקיו זהים מבחינת המידע שהם יכולים לספק לי על מצבם: הם לא מספקים לי שום מידע. ומאחר שאין לי שום מידע אין לי שום ידע על מצבם כפי שהוא, והתשובה הנכונה היא "אינני יודע". אך במתמטיקה נהוג לומר שמשהו הוא נכון אם הוא "מסדר את המשוואות", כלומר מספק להן פתרון הגיוני ונכון, ולא נרחיב בזה כרגע.</p>
                <p>אם כן, פרשנות קופנהגן למכניקת הקוואנטים קובעת שכל חלקיק יכול להימצא במספר מקומות בו זמנית, סופרפוזיציה, עד אשר צופים בו ומוצאים אותו במקום אחד בלבד. החתול של שרדינגר מדגים את הרעיון המרכזי של הפרשנות הזו, שהיא למעשה פרשנות מטאפיזית: לטענתם של התומכים בפרשנות קופנהגן, בראשות נילס בוהר, נוכחותו של הצופה היא שמקיימת את המציאות כפי שאנחנו מכירים אותה. שהרי לולא אני הצופה, החלקיקים המרכיבים את המחשב שעליו אני מקליד עכשיו היו אמורים להימצא בכל המקומות האפשריים להם. האם המחשב היה קיים? יתכן, כי אולי כל המיקומים האפשריים של האטומים לא רחוקים כל כך אלה מאלה, ומצד שני, האם הוא היה מחשב מתפקד?</p>
                <p>זו הבעייתיות הגדולה של פרשנות קופנהגן ועל כך היא זכתה למרבית הביקורת. והבעיה בה היא שהיא מסיקה אודות המטאפיזי, ללא ידע אמפירי מצד אחד וללא ידע רציונלי, לוגי, מצד שני. יתרה מזאת, הרי ודאי שידע אמפירי לא יכול לאמת כלל את הנחת הסופרפוזיציה, שהרי הטענה עצמה קובעת שברגע שמושג ידע אמפירי, החלקיק נמצא במקום אחד בלבד. וגם חוקי הלוגיקה לא יכולים לאמת את הטענה הזו, שהרי על אף המשוואות המתמטיות, לא מסתבר על הדעת שהמציאות היא מעין דבר ערטילאי שמקבל את ממשותו ממבטנו בלבד.</p>
                <p>אבל המשוואות! אם כן, נסתכל במשוואה מתמטית פשוטה: x + 2 = 4, וברור לכל ש-x = 2. כלומר, אם נקבע את x כ-2, הרי שהוא מקיים את המשוואה. וכך גם במכניקת הקוואנטים, הנחת הסופרפוזיציה מקיימת את המשוואות ומאפשרת למתמטיקאים ולפיזיקאים להגיע לפתרון. לכאורה, אפשר לנוח.</p>
                <p>ובכל זאת, מה פירוש הביטוי "מקיים את המשוואות" ביחס למציאות? כאשר אנו קובעים ש-x = 2, איזה ידע אודות המציאות אנחנו יכולים להסיק מכך? לא מדובר על שני תפוחים, שני חתולים או שני עצמים, אלא על המספר הטהור, 2. מה פירושו של x = 2 במציאות, בעולם החומר? ודאי שאין קשר ביניהם כלל וכלל, וזהו הקסם של המתמטיקה שאודותיו כתבתי במאמרים אחרים.</p>
                <p>ובכן, גם כאשר אנחנו מסוגלים להוכיח משהו בצורה לוגית מתמטית, והוא מקיים את המשוואה, אין בכך שום תוספת ידע אודות המציאות. וזוהי שאלה אפיסטמולוגית. מה אנחנו יודעים אודות העולם מפתרון משוואות? התשובה היא, כלום גמור. ואם ככה, גם המשוואות של מכניקת הקוואנטים אין להן אפשרות להוסיף ידע אודות המציאות שהן מתיימרות לתאר.</p>
                <p>אינני טוען בהכרח שהנחת הסופרפוזיציה היא שגויה. אני לא פיזיקאי, אבל הפילוסופיה של המדע מספקת קביעות אחרות. פרשנות קופנהגן היא פרשנות מופרכת שמתבססת על הנחה, אמונה, שנשענת על כרעי תרנגולת. יתכן אמנם שכל חלקיק נמצא בסופרפוזיציה ורק מבט הצופה קובע את מיקומו במרחב, אבל יתכן גם שבחצר שלי נמצא סוס בלתי נראה שפותר משוואות במתמטיקה, כמו המשוואה x + 2 = 4, למשל. הרבה דברים יתכנו ואפשר להוכיח אותם באמצעות ידע אמפירי, או באמצעות חשיבה רציונלית. את הנחת הסופרפוזיציה אי אפשר בהגדרה להוכיח באמצעות ידע אמפירי, וניתן להתווכח אם אפשר להוכיח אותה באמצעות לוגיקה מתמטית שמקיימת משוואות אמנם, אבל אין לה שום אמירה על המציאות.</p>
            </description>
        </item>
        <item>
            <title>האל ויצירתו, ומשמעות האל לחיי האדם</title>
            <link>https://millieschmidt.net/blog/articles/gods-relation-to-creation.html</link>
            <guid>https://millieschmidt.net/blog/articles/gods-relation-to-creation.html</guid>
            <pubDate>17/07/2024</pubDate>
            <description>
                <p>יש אלוהים. כפי שכתבתי בעבר, מספיק לחשוב על שרשרת האירועים מאז תחילת הזמן או היקום כדי להגיע למסקנה שחייב להיות אירוע ראשוני שהוא סיבת הסיבות, ונקרא לו אלוהים. זו, כמובן, אמירה כמעט חסרת משמעות שאפילו אתאיסטים יכולים להסכים איתה. ובכל זאת, אני לא מתכוון להרחיב כאן על הטיעונים בעד קיומו של אלוהים, כי כאמור, כבר כתבתי על כך.</p>
                <p>השאלה המשמעותית יותר עבור בני אדם היא, "אז מה?" נניח שיש מי שברא את העולם, יתכן שהוא אלוהים התנ"כי ויתכן שהוא בני אדם מהעתיד שיצרו סימולציה של העבר, כמו שמאמין אילון מאסק. מה תפקידו של האל הזה בעולם? התשובה התיאולוגית לשאלה המטאפיסית אודות טבע המציאות, לא מספקת אותנו. אנחנו רוצים לדעת גם איזה סוג של יחס מתקיים בין יוצר העולם לעולם. האם הוא מתערב או לא מתערב? מעניש או לא מעניש? דורש או לא דורש?</p><br />
                <p>אני רוצה להתמקד בהשפעת האל על חיי כאדם. האם עבורי, כבן אנוש שחי על כדור הארץ, אלוהים הוא האל שקורע את ים סוף, מקים מתים לתחייה, וכיוצא באלה? או שהוא מושל בעולם על פי חוקי הטבע, כפי שהציעו פילוסופים מסוימים? אני חושב שיש הרבה אנשים שלא מאמינים בקיום האל, או אולי הם מעין אגנוסטים, כי יש לאנשים נטייה טבעית לחשוב שאלוהים הוא מין דמות בסרט פנטזיה. אם יש דרקונים איפשהו בסרט פנטזיה, יהיה להם תפקיד פעיל בו, ואולי גם נראה אותם.</p>
                <p>אני חושב על אלוהים בצורה קצת אחרת. אני לא חושב שאלוהים שובר את חוקי הטבע, אולי מכופף אותם מעט לעתים. אני גם לא חושב שהוא ממש מדבר, שהרי אין לו פה, אלא מעביר את המסרים שלו בצורה אילמת. אלוהים מעורב מאוד בחיי האדם, אבל אנשים מצפים לראות אותו מעורב כמו ההורים או החברים שלהם, ואני חושב שהמעורבות הזו דווקא קשה יותר להגדרה. לפעמים אנשים קוראים לה "מזל", שהוא בכלל מושג חסר משמעות. לפעמים קוראים לה "צירוף מקרים", וגם זה ביטוי שהוא קצת משונה.</p>
                <p>צירוף מקרים הרי, מהו? אני כותב מאמר, ובחוץ נוסעת מכונית. זה מקרה וזה מקרה. הנה נצרף אותם, והאם קיבלנו צירוף מקרים? לא. כשאנחנו מדברים על צירוף מקרים אנחנו מדברים על שני אירועים שמתרחשים בו זמנית או בסמיכות זה לזה, ויש להם משמעות. משמעות עבור מי? עבור האדם שטוען שהיה כאן צירוף מקרים...</p><br />
                <p>העולם מתנהל בדרך טבעית כי אלוהים מאפשר לו להתנהל כך, ובני אדם חופשיים לבחור ולקיים אינטראקציות אלה עם אלה, כי אלוהים מאפשר להם. כלומר, אני כופר בראייה של אלוהים כמעין "רודן" שקיומו שולל את הרצון החופשי או את חוקי הטבע. אלוהים איננו רודן, אלא הוא סיבת הסיבות, הכוח שמאחורי כל הכוחות, מעבר לזמן ולמרחב. לכן, אני באופן אישי לא רואה שום סתירה בין קיום האל לבין חופש הפרט, או לבין הפיזיקה.</p>
                <p>מדוע אלוהים מנהל את העולם כך ולא אחרת? את זה צריך לשאול אותו. ובכל זאת, כך הוא מנהל את העולם.</p><br />
                <p>בתחילת המאמר הזכרתי ניסים, כגון קריעת הים או הקמת מתים לתחייה. ובכן, יתכן בהחלט שישנם ניסים כאלה. אבל להצביע על נס ספציפי כלשהו ולקבוע שכל הניסים נראים כמוהו, זו שגיאה לוגית. יש ניסים שנוגדים את חוקי הטבע, ויש ניסים שלא. שוב, אפשר לכנות אותם "צירופי מקרים" או "מזל" וכיוצא באלה כינויים. יש, למשל, דברים שההסתברות להתרחשותם נמוכה ביותר, ובכל זאת הם מתרחשים. גם זה סוג של נס.</p>
                <p>ולכן, שוב, כשאנחנו לא רואים שבירה של חוקי הפיזיקה, זו לא סיבה להניח שאין אלוהים. גם זו שגיאה לוגית. הנחה הגיונית באותה מידה תהיה שיש אלוהים, ושזו פשוט לא הדרך שבה הוא מנהל את העולם.</p><br />
                <p>רציתי לכתוב מעט, כאדם מאמין, מחשבות אישיות על יחסי העולם והאדם עם אלוהים. אפשר להרחיב בנושא, אבל זו התמצית שמעבירה את המסר. אלוהים איננו מלך או רודן דיקטטור, אלא כוח מופשט, ולכן אנחנו חופשיים לחיות את חיינו בהתאם לחוקי הטבע ללא חשש.</p>
            </description>
        </item>
        <item>
            <title>מהי פילוסופיה ומי צריך אותה בכלל?</title>
            <link>https://millieschmidt.net/blog/articles/what-is-philosophy.html</link>
            <guid>https://millieschmidt.net/blog/articles/what-is-philosophy.html</guid>
            <pubDate>17/07/2024</pubDate>
            <description>
                <p>אני אוהב להתחיל כל שיחה על פילוסופיה באיין ראנד, וזה לא בגלל הרעיונות הפילוסופיים שלה אלא בגלל ההרצאה הנפלאה שהעבירה במכללת ווסט פוינט של הצבא האמריקאי, "פילוסופיה: למי היא נחוצה". מפני שאני לא מפנה מכאן לאתרים חיצוניים, רק כדי שלא יהיו הסחות דעת במהלך הקריאה, תוכלו לחפש אותה ב-duckduckgo.com. מה שאני רוצה לעסוק בו הוא התפישה של איין ראנד את הפילוסופיה, שלטעמי היא מדויקת ועונה בצורה טובה על השאלה החשובה: מהי פילוסופיה בכלל? האם כל מחשבה שעוברת בראשנו, שייכת לתחום הזה? בתור אנשים שחיים בעידן הפוסט מודרני, מפתה לחשוב שהתשובה על כך היא "כן". פילוסופיה היא, ביוונית, "אהבת החוכמה", וכל מי שאוהב לחשוב ולהרהר בדברים, הרי הוא עוסק בפילוסופיה.</p>
                <p>בהרצאה שלה, שהפכה למאמר, איין ראנד מחלקת את הפילוסופיה לחמישה תחומים. ואלה הם:</p>
                <p>מטאפיזיקה, הענף של הפילוסופיה החוקר את הקיום עצמו, את המציאות, ואת מה שאנחנו יכולים לדעת עליה. כשמה כן היא, מה שמעבר לפיזיקה. קראתי פעם אמירה יפה מאת היינליין: שאלות אודות הקיום הן מטאפיזיקה, אבל התשובות שלהן הן כבר בתחום התיאולוגיה. אני מסכים.</p>
                <p>אפיסטמולוגיה, הענף החוקר את היכולת שלנו לדעת את מה שאנחנו יודעים. זהו הענף העוסק במהות הידע ובדרכים להשיג אותו.</p>
                <p>אתיקה, היא הענף של הפילוסופיה השואל כיצד ראוי לאדם לחיות, מהו הטוב שיש להשיג ואיך יש לעשות זאת.</p>
                <p>פוליטיקה, היא הענף הרביעי, החוקר את מערכת היחסים בין הפרט לכלל, או את "העקרונות של המערכת החברתית הראויה", בניסוחה של ראנד. איך אמורה להתנהל המערכת, החברה, הקבוצה, כלפי הפרטים המרכיבים אותה.</p>
                <p>אסתטיקה, היא הענף החמישי והאחרון בחלוקה זו, והיא חקר האמנות, "העוסקת בצרכים של תודעת האדם ובמילוי משאבים שלהם היא נזקקת". האסתטיקה חוקרת את האמנות ואת היופי, ומבקשת להבין מה הם בכלל.</p>
                <p>תיארתי ראשית את ענפי הפילוסופיה כי החשיבה על כל אחד מהם בנפרד עוזרת לנו להבין, מי צריך פילוסופיה בכלל? ובכן, אם תפקיד הפילוסופיה להגדיר את המציאות באמצעות המטאפיזיקה, את הדרך להכיר אותה באמצעות האפיסטמולוגיה, להגדיר את הדרך הנכונה לחיים באמצעות האתיקה ואת הדרך הראויה לנהל חברה באמצעות הפוליטיקה, וכן תפקיד הפילוסופיה לחקור את צרכי הנפש וכיצד יכולה האמנות לענות עליהם, מתברר שכל אדם צריך פילוסופיה. או לפחות, כל אדם שמבקש להגשים את עצמו במהלך חייו ולא להעביר אותם סתם בבטלה גמורה.</p>
                <p>גרוע מכך, כפי שמסבירה ראנד, אדם שלא יעסוק בפילוסופיה יחיה על פי הפילוסופיה של אחרים. הרעיונות שיקבל מסביבתו לא יהיו שלו, ולא בהכרח יביאו לו אושר או תועלת.</p><br />
                <p>מה לגבי הפילוסופים, אם כך? מה תפקידם? בחברה הפוסט מודרנית, נדמה שפילוסופים הם אנשים שלא מספקים לנו שום תובנה פרקטית. תפקידם מסתכם בלהרהר ולפרסם ספרים, שרק הם ושותפיהם קוראים. הפילוסופיה שלהם לא מיועדת לקהל הרחב והז'רגון שלה כל כך מסובך עד שההדיוט יתקשה להבין אותו. זו לא בעייתם של ההדיוטות, אפילו שרצוי כי ילמדו פילוסופיה וירכשו ידע בנושא, אלא זו בעיה של הפילוסופיה הפוסט מודרנית ושל הפילוסופים המקדמים אותה.</p>
                <p>במקרים רבים, מילים ארוכות ומונחים סבוכים מכסים בעצם על סתירות, אמירות ריקות חסרות מובן או פשר, ואפילו שקרים.</p>
                <p>אני אישית אוהב מאוד לעסוק ברעיונות, ולכן חבל לי שלאנשים העוסקים ברעיונות יצא שם כזה, גם אם הוא מוצדק. הייתי אומר שפילוסופיה צריכה להיות ברורה לאדם הפשוט, שהרי תפקיד הפילוסוף להדריך את האנשים ולעזור להם לבחור את הרעיונות שעל פיהם יחיו את חייהם. מיסטיקה היא איננה פילוסופיה, גם תיאולוגיה או דה קונסטרוקציה הן אינן כאלה.</p>
                <p>שוב, מומלץ לחפש ולקרוא את טקסט ההרצאה עצמה, שנשאה איין ראנד. יש בו הרבה חוכמה בעיניי, והרבה מן המובן מאליו שכל כך חסר היום בעולם הרעיונות שלנו.</p>
            </description>
        </item>
        <item>
            <title>מהי אנשיטיפיקציה? מלכודת הדבש של ה-WEB 2.0</title>
            <link>https://millieschmidt.net/blog/articles/enshittification.html</link>
            <guid>https://millieschmidt.net/blog/articles/enshittification.html</guid>
            <pubDate>03/07/2024</pubDate>
            <description>
                <p><i>"ככה מתות פלטפורמות: בהתחלה הן טובות למשתמשים שלהן. אחר כך הן מתעללות במשתמשים לטובת הלקוחות העסקיים שלהן. ובסוף, הן מתעללות באותם משתמשים עסקיים כדי לגרוף בחזרה את כל הערך לידיהן. ואז הן מתות. אני קורא לזה אנשיטיפיקציה, וזו תוצאה בלתי נמנעת שנובעת מהשילוב בין הפשטות בה אפשר לשנות את אופן חלוקת הערך של הפלטפורמה, לבין טבעו של שוק דו צדדי, בו הפלטפורמה נמצאת בין הקונים למוכרים והופכת אותם בני ערובה אלה לאלה וגורפת חלק הולך וגדל מהערך שהם משתפים ביניהם."</i></p>
                <p>את זה אמר קורי דוקטורוב, בלוגר, עיתונאי וסופר מדע בדיוני בריטי, על מצב האינטרנט בימינו. ולמי שלא הבין מהי אנשיטיפיקציה, enshittification, נקרא לה פשוט "החראה". עכשיו זה ברור.</p><br />
                <p>כל מי שגולש באינטרנט מספיק זמן וצורך דרכו שירותים מסוימים, שם לב בוודאי שאיכות השירות משתנה, והולכת ויורדת. בהתחלה, השירות ניתן בחינם והכול בסדר. לאט לאט מתפתח שירות בתשלום, שהוא כמובן טוב הרבה יותר מהשירות שניתן בחינם, או שנוספות כל מיני הגבלות על השירות המקורי עצמו. צעד צעד הפלטפורמה משנה את עורה והופכת לבמה לעסקים ולמנויים בתשלום.</p>
                <p>השיטה היא: מציעים שירותים ומוצרים במחירי הפסד, "שובים" את המשתמשים ואז מציעים אותם אתנן לבעלי עסקים וגורמים צד שלישי. כלומר, המטרה מלכתחילה היא לא להרוויח כסף, אלא ליצור מאגר מידע של לקוחות פוטנציאליים. ככה הקוד של האתרים האלה כתוב. זו מלכודת הדבש.</p>
                <p>פייסבוק ואינסטגרם הן דוגמה טובה. באופן לא מפתיע, הן שייכות גם לאותו אדם. אתרים שהתחילו כפלטפורמות ליצירת ושמירת קשרים, הפכו בהדרגה ידידותיות יותר ויותר לעסקים שמשלמים כסף עבור השימוש בפלטפורמה. כמובן, ההחראה של פייסבוק לא עצרה שם, והיום כבר מוטלת צנזורה גם על לקוחות משלמים, שהם לקוחות עסקיים.</p>
                <p>מנוע החיפוש של גוגל הוא דוגמה נוספת, ושונה מעט. אף אחד לא נרשם לגוגל, אבל כולם מחפשים בו. שירות שהחל בהצגת תוצאות לחיפוש הפך להונאה ממש, כשחלק גדול מהתוצאות הראשונות המופיעות הן פרסומות ממומנות של לקוחות משלמים, או דפים שמכילים תגיות לא רלוונטיות למידע המבוקש רק כדי להיות ראשונים בתוצאות החיפוש. מי שעוד לא עבר ל-duckduckgo.com עושה את טעות חייו בהסתמכות על מידע שקרי והונאה.</p>
                <p>הדוגמאות האלה רק מראות עד כמה בעייתי מודל האינטרנט של ימינו, שנשלט על ידי תאגידים גדולים שעושים בגולשים ובבעלי העסקים כבשלהם. זה לא באג, אלא פיצ'ר במה שנקרא web 2.0, גרסת הרשת שבה תאגידים גדולים מנהלים את הפלטפורמות ואז מאפשרים לאדם הפשוט להשתמש בהן, תחת החוקים שקבעו בעלי הבית. וזה במקום שכל אדם יהיה בעל בית באינטרנט, בעל אתר שכותב ועושה כרצונו, כמו בימים שלפני ה-web 2.0.</p><br />
                <p>המילה enshittification נבחרה על ידי "חברת הדיאלקט האמריקנית" למילת השנה ב-2023, והנה היא עושה עלייה. אז בפעם הבאה שמציעים לכם מנוי פרימיום באיזה אתר אם אתם רוצים שירות בסיסי או טוב, תזכרו שזה בסך הכול חלק מהקונספט. לא רבים מבינים שהאינטרנט עבר השתלטות עוינת, אבל אולי תופעת ההחראה תעזור בזה קצת.</p>
            </description>
        </item>
        <item>
            <title>אמנות הכתיבה והסוף האבוד</title>
            <link>https://millieschmidt.net/blog/articles/art-of-writing-and-missing-endings.html</link>
            <guid>https://millieschmidt.net/blog/articles/art-of-writing-and-missing-endings.html</guid>
            <pubDate>30/06/2024</pubDate>
            <description>
                <p>בסיפור חייבים להיות, ואפילו בהגדרה שלו, התחלה, אמצע וסוף. בלי שלושת אלה, אין סיפור. יש רק רצף אינסופי של מילים, שאולי נעצר בנקודה מסוימת בגלל שנגמר המקום על הדף או שנגמרו הדפים, או שנתגלתה מגבלה פיזית כלשהי להמשך הכתיבה. אבל זה איננו סוף.</p>
                <p>הסוף חייב לספק את כולם. את הסופר, את הקוראים שלו, אבל גם את הדמויות. כולם צריכים להיות מרוצים מהנקודה בה נגמרת העלילה. עבור הסופר והקוראים, וכן עבור הדמויות עצמן, זו הנקודה בה הדמויות מיצו את הפוטנציאל הטמון שבהן. אם הדמות היא של אדם פחדן, עד סוף הסיפור הוא צריך להיות אמיץ. אם הדמות היא של אדם עני, עד סוף הסיפור הוא צריך להיות עשיר. וכיוצא בזה. אלה כמובן דוגמאות פשוטות, וודאי שאפשר לכתוב סיפורים על פחדנים ועניים שנשארים פחדנים ועניים.</p>
                <p>בלי סוף כזה, בלי מיצוי של הפוטנציאל של הדמויות או של העלילה שלהן, הסיפור מרגיש לא גמור ומותיר את הקורא בתחושה של חוסר סיפוק. יש אמנם סופים שנקראים "סופים פתוחים", אבל הם אכן סופים, והתחושה שהם גורמים לקורא היא אולי הרצון לדעת עוד, וסקרנות. אבל סוף מוכרח להיות.</p>
                <p>חשוב לי להגדיר את הסיפור כך, כי לדעתי הרבה מאוד כותבים היום "שוכחים" שסוף הוא אחד משלושת המרכיבים המהותיים בסיפור. הם לא שוכחים, כמובן, הם פשוט כותבים עוד ועוד כחלק מתעשייה שמגלגלת כספים רבים, אבל הרבה יצירות מוותרות על הסוף שלהן לטובת אפשרות להמשך. נכון, תגידו בוודאי שדווקא להרבה סרטים בעלי המשכים יש סוף: יש סוף ל"תקווה חדשה" של מלחמת הכוכבים ויש סוף לסדרת הארי פוטר, ויש סוף לכל חוברת קומיקס של סופרמן. גם זה חלק מהבעיה.</p>
                <p>כותבים רבים היום "מאלצים" את הסיפור להמשיך בכוח. גם אם קראנו איך סופרמן מנצח את הרעים בסוף החוברת, עדיין תצא לאור החוברת הבאה שבה הוא נלחם ברעים אחרים. וכן, זה מאוד מציאותי, אבל סיפור הוא לא באמת המציאות. לסיפור יש התחלה, אמצע וסוף, אחרת הוא לא סיפור כלל. כאשר הופכים דמויות או עלילות לחסרי סוף שכאלה, ופשוט ממשיכים לכתוב עוד ועוד הרפתקאות של אותם הגיבורים או של גיבורים אחרים באותם עולמות, מאבדים את הסיפור כולו.</p>
                <p>אין לי יותר מדי מה להגיד או מה לעשות בקשר לזה. אבל אם מישהו קורא את זה ומבין את ההיגיון, אולי עזרתי לו. תזכרו לסיים את הסיפורים שלכם בסוף ברור, ולהמשיך הלאה לסיפורים אחרים. זה יעניק סיפוק גם לכם, הכותבים, גם לקוראים שלכם, וגם לדמויות העייפות שלכם, שוודאי נמאס להן לדלג מהרפתקה להרפתקה שוב ושוב ושוב.</p>
            </description>
        </item>
        <item>
            <title>מחשוב ענן מחזיר אותנו לימי הביניים, ומותה של העצמאות הדיגיטלית</title>
            <link>https://millieschmidt.net/blog/articles/the-death-of-digital-independence.html</link>
            <guid>https://millieschmidt.net/blog/articles/the-death-of-digital-independence.html</guid>
            <pubDate>30/06/2024</pubDate>
            <description>
                <p>בואו נדבר על מחשוב ענן, אבל לפני זה נדבר על אחסון ושרתים. הרבה תוכנות ואפליקציות שפועלות על המחשב או על הסמארטפון שלכם צריכות גישה למשאבים שלא נמצאים אצלכם. למשל, כשאתם צופים בעמוד אינסטגרם, ברור שהתמונות שאתם רואים לא נמצאות בסמארטפון שלכם. הן יושבות "איפשהו" והאפליקציה רק מציגה לכם אותן. ה"איפשהו" הזה הוא שרת, שמקבל בקשות לתמונות מהמכשיר שלכם ושולח את התמונות בחזרה אליו. גם הקוד של אינסטגרם לא נמצא על המכשיר שלכם. אין לכם גישה אליו. אתם מקבלים את מה שנקרא ה-front end, ממשק המשתמש שמאפשר לכם ללחוץ ולגלול ולהעלות תמונות משלכם. איפה נמצא הקוד? הקוד נמצא על שרת כלשהו, שם הוא מאוחסן. עד כאן הכול טוב ויפה.</p>
                <p>הכירו את מחשוב הענן, מודל שמאפשר גישה למאגר שיתופי של משאבים. המודל מאפשר לך, המפתח שכותב את הקוד, להתחבר לתשתית מסוימת ש"משחררת" אותך מכל מיני דאגות כמו רכישת ציוד פיזי וניהול שלו. כך, במקום שתהיה הבעלים של השרת שמאחסן את התמונות שנשלחות למכשיר שלך, אתה רק שולח אליו בקשה. השרת מנוהל על ידי חברה אחרת, והיא מספקת לך את מה שאתה צריך.</p>
                <p>איפה שמעתי את זה קודם?</p><br />
                <p>אני לא יודע למה, אבל שיעורי ההיסטוריה בבית הספר התחילו דווקא מימי הביניים. זה לפחות החלק המרכזי הראשון שהתמקדנו בו, לפני אירופה ומלחמות העולם. בימי הביניים היו אנשים, וסאלים, שהיו מקבלים אדמה או טובה אחרת מהשליט או המלך ובתמורה מספקים לו שירותים מסוימים. פירוש המילה "וסאל", אגב, הוא עבד. אנשים אלה העניקו אולי שירות חשוב למלך, אבל ללא ההטבות שלו הם היו חסרי אמצעים ויכולת להעניק בכלל את השירות הזה.</p>
                <p>נכון שזה לא לגמרי דומה למחשוב ענן, אבל מאז ומתמיד הוא הזכיר לי את הרעיון הזה: אני כותב קוד, ובמקום לאחסן אותו על מחשב משלי, על שרת משלי, אני משתמש בשרתים שלך. כמובן, אני משלם לך עבור השרתים האלה, ואתה מנהל אותם עבורי. סידור נהדר, בדיוק כמו הווסאלים באירופה.</p>
                <p>אבל מה קורה כשהמלך מואס בווסאל? או כשהווסאל מואס במלך? לכן פירוש המילה הוא "עבד", מפני שאם המלך מואס בווסאל, הווסאל מפסיד. אם הווסאל מואס במלך, הווסאל מפסיד. המלך לא מפסיד לעולם.</p>
                <p>כך, אם מי שמספק לי שירותי ענן מואס בי מסיבה מסוימת, הוא יכול להפסיק לספק לי את השירות הזה. אני מפסיד, כי בתור אדם שחי בעולם שמסתמך על מחשוב ענן, בכלל לא למדתי לתפעל מחשבים ושרתים, ועכשיו אני צריך ללמוד את זה מאפס. מה גם, התרגלתי לחוות שרתים שלמה ועכשיו אצטרך להסתפק בשרת אחד אולי, בהתאם ליכולת הכלכלית שלי, וזו ירידה ברמה. ואם אני מואס בשירות הענן, קורה בדיוק אותו דבר. מי לא מפסיד כאן? מעניק השירות, המלך.</p>
                <p>אבל לא התכוונתי לחזור כל כך אחורה בזמן. אפשר לחשוב על מודלים מודרניים יותר שדומים למחשוב ענן. למשל, החזון הקומוניסטי. במאמר אחר שלי כתבתי על כך ששירותי הסטרימינג של ימינו מעודדים אנשים להשכיר דברים במקום להיות הבעלים שלהם, ובדיוק כך פועל גם מחשוב ענן, וגם המערכת הקומוניסטית. כשאתה מאפשר לחברת חיצונית לנהל את החומרה שלך ואת השרתים שלך, אתה הופך לשוכר שאפשר להיפטר ממנו ולהחליפו בשוכר אחר. אתה מאבד את השליטה שלך, ואתה מאבד את העצמאות שלך.</p>
                <p>מחשוב הענן מסתמך, כזכור, על מאגר שיתופי של משאבי מחשב. בדיוק כמו במערכת הקומוניסטית, כולם חולקים באותם משאבים וכל אחד מקבל פחות או יותר לפי צורכו. כמובן, הוא מקבל לפי כמות הכסף שהוא משלם, אבל הוא משלם כמות כסף רק לפי צורכו. החלוקה של משאבי מחשב עם אנשים וחברות אחרות, מעודדת חשיבה שיתופית קומוניסטית, ומעודדת ויתור על עצמאות ועל שליטה במשאבים שלך. חשוב לציין, המשתמשים מתרגלים לצורת חשיבה מסוימת, גם אם לכאורה אין לה השלכות שליליות ברמת המעשה. האינדיבידואליות הולכת לאיבוד, וכולם נותנים למישהו אחר לנהל את התשתית שלהם, והם לא רואים בזה שום דבר רע.</p><br />
                <p>שומעים לפעמים את האמירה שאין יותר "ביל גייטס"ים או "ג'ון מקאפי"ים שכאלה, גאוני מחשב שכותבים תוכנות שהופכות להצלחות ענק. למה אין? כי אין, כי העולם השתנה, האינטרנט השתנה, החברה השתנתה, ומה לא. כל מתכנת מתחיל שומע את המילים האלה, "אתה לא יכול לשבת בבית היום כמו ביל גייטס בזמנו ולהקים לך תוכנה וחברה משלך". הסיבה שלא נאמרת היא, כמובן, שעולם הטכנולוגיה הפך לריכוזי יותר ויותר.</p>
                <p>אמנם במאמר הזה נטפלתי למחשוב הענן, ובמאמר הקודם לשירותי הסטרימינג בעיקר, אבל הדבר נכון לגבי כל הטכנולוגיה שאנחנו משתמשים בה. כולם משתמשים בקוד שנכתב על ידי מישהו אחר, ממחזרים קוד, כוללים ספריות קוד שנכתבו על ידי אחרים באפליקציות שלהם, וכיוצא בזה. פעם, מה שנחשב "כוח על" שמאפשר לך לשבת בבית מאחורי מחשב ולבצע פעולות מורכבות, הפך היום למי אפסיים של שיתופיות, העתקה, מחזור, ובינוניות. לכן אנחנו לא רואים קדמה טכנולוגית משמעותית כבר אולי שלושים שנה, אבל זה למאמר אחר.</p><br />
                <p>אני לא מתכוון לכתוב מניפסט נגד משהו, וגם לא בעד משהו. מי שמחשוב ענן משרת את הצורך שלו, שישתמש בו. אין בזה בעיה אינהרנטית. הבעיה האינהרנטית היא ההרגל הזה לסמוך על תאגידים גדולים שעבורם אתה מהווה רק מספר. הבעיה האינהרנטית היא ההרגל הזה לוותר על העצמאות שלך לטובת נוחיות ומהירות, שלא תמיד משתלמות, ולראות את עצמך רק כחלק משלם ולא כשלם בפני עצמו. אז גם אם מוותרים קצת על עצמאות, והרי זו חובה בעולם, כדאי לזכור שעושים את זה ובעיקר לזכור שאפשר גם אחרת.</p>
            </description>
        </item>
        <item>
            <title>משמעותן של מילים</title>
            <link>https://millieschmidt.net/blog/articles/the-meaning-of-words.html</link>
            <guid>https://millieschmidt.net/blog/articles/the-meaning-of-words.html</guid>
            <pubDate>25/06/2024</pubDate>
            <description>
                <p>מה הופך את צירוף הצלילים "קי" ו"סה" למילה "כיסא", שמצביעה על משה ובעולם, במקרה הזה רהיט המשמש לישיבה? זה אינטואיטיבי לנו שצירוף הצלילים הזה הוא המילה הזאת שמצביעה על העצם הזה. למדנו את זה כתינוקות ואנחנו לא חושבים על זה. הקשר בין אוסף צלילים לבין משמעות הוא קשר נלמד, נרכש, והוא תלוי בהסכמה רחבה. כך, המילה "כיסא" תישמע כצירוף צלילים חסר משמעות באמריקה.</p>
                <p>שפות מתוכננות הן שפות שלא מתחילות מהסכמה רחבה, והן מומצאות על ידי אדם אחד או קבוצה של אנשים. מטרתן לחקות שפות אנושיות טבעיות וה"הצלחה" שלהן תלויה ביכולת של אותם ממציאים לשכנע את האוכלוסייה שאוספי הצלילים שלהם מייצגים משהו בעולם.</p>
                <p>למשל, אוסף הצלילים "טוֹ", "בּי", "רָה", בוודאי נשמע לקורא העברי כמו צירוף חסר משמעותי. אם אני רוצה לשכנע את הקורא שפירושו "דלת", אני צריך לעבוד לשם כך. המקרה הזה הוא דווקא קל: "טובירה" היא המילה היפנית לדלת, והיפנים משתמשים בה יום יום. הנה, שכנעתי.</p>
                <p>אבל מה לגבי צירוף צלילים שלא שייך לאף שפה מוכרת? עכשיו העבודה שלי תהיה קשה יותר, והטיעון שלי יצטרך להיות מבוסס ועמוק יותר.</p>
                <p>שפות מתוכננות מעלות את השאלה, כמובן, על משמעות השפה. אם מילים הן בסך הכול אוסף צלילים שאוכלוסייה כלשהי החליטה להעניק להם משמעויות מסוימות, מהי באמת משמעותן של מילים? לכאורה אין להן שום משמעות אינטרינזית, בפני עצמן. המילה "כיסא" בעולם שאין בו כיסאות, חומר, או אטומים, היא חסרת משמעות לחלוטין. לא יותר מאוסף צלילים.</p>
                <p>היהדות עונה על זה בכך שהשפה העברית היא השפה בה נברא העולם, ויש לה משמעות עבור האל, מה שמעניק לה משמעות אינטרינזית שלא תלויה בבני האדם. "כיסא" היא המילה לכיסא, וכיסא נקרא "כיסא", כי כך קבע האל. אולי יש לזה סיבה ואולי לא. בכל מקרה, זו משמעות השפה העברית. ובכל זאת, זה לא פותר את הבעיה עבור שפות אחרות.</p>
                <p>למעשה לא נראה שיש מה שפותר את הבעיה הזו, ואולי היא כלל לא בעיה. מעניין בכל זאת לעשות את התרגיל הזה ולהביט בשפה האנושית מבחוץ, כאוסף של צלילים שמקבלים את משמעותם מהסכמה רחבה בין הדוברים, שמשמיעים את אותם צלילים. מכאן שגם אין שום הבדל בין שפות טבעיות כמו עברית או יפנית, לבין שפות מתוכננות כמו אספרנטו או קלינגונית. מצחיק עד כמה משמעותן של המילים שיוצאות לנו מהפה רופפת כל כך.</p>
            </description>
        </item>
        <item>
            <title>האינטרנט, אז והיום, ולאן</title>
            <link>https://millieschmidt.net/blog/articles/the-internet-review.html</link>
            <guid>https://millieschmidt.net/blog/articles/the-internet-review.html</guid>
            <pubDate>25/06/2024</pubDate>
            <description>
                <p>כמו שכתבתי מספר פעמים, האינטרנט של סוף שנות התשעים ותחילת שנות האלפיים היה סוג של קסם. הוא אפשר להיחשף להרבה מידע חדש, לתקשר עם אנשים מכל רחבי העולם אבל גם מהארץ. הרבה חברים הכרתי דרך האינטרנט. חלק מהיופי בו היה האנונימיות, שדווקא אפשרה להיחשף הרבה יותר, לדבר על נושאים עמוקים ולהגיע למקומות שבפנים גלויות קשה יותר לגעת בהם. הרבה סדרות, סרטים ומשחקי מחשב הציגו את "העולם שבתוך המחשב", כסוג של מקום פלאי ומלא קסם, בלי מציאות מדומה כמו שיש היום. "המטריקס" הציג דמויות שפונות אחת אל השנייה בכינויים מגניבים, "ניאו", "טריניטי", "סוויץ'", בדיוק כמו הכינויים שהיו למשתמשים באינטרנט בעולם האמיתי.</p>
                <p>האינטרנט היה פלטפורמת תקשורת שאפשרה לאנשים פשוטים לשוחח אלה עם אלה, ולפרסם את התכנים שלהם בעצמם באתרי טקסט פשוטים עם מעט תמונות. השפות העיקריות שהאינטרנט היה "בנוי" מהן היו html ו-css, שהן אפילו לא שפות תכנות וכל אחד יכול ללמוד אותן בקלות. למדתי הרבה מהאינטרנט ואני חושב שהוא כלי חשוב, וכמו כן, חשוב לשמר את האיכויות שהופכות אותו לכזה.</p>
                <p>אבל כשהייתי בצבא האינטרנט "השתדרג" למה שנקרא Web 2.0, גרסה של הרשת שבה המשתמשים לא מעלים תכנים בעצמם ומתקשרים באופן חופשי, אלא הכול נעשה דרך פלטפורמות גדולות יותר. פייסבוק היא הדוגמה הברורה לזה. פייסבוק בונה את הפלטפורמה שלה, ואתה מוזמן להעלות את התכנים שלך לשם, תחת הכללים של פייסבוק. עוד דבר שפייסבוק הביאה לעולם הוא מותה של האנונימיות, שלפי מחקרים הובילה לעלייה במחלות נפשיות ובהפרעות אכילה, כאשר אנשים התחילו לחשוף את עצמם ולקבל גם ביקורת על האופי או המראה שלהם. מה גם, שזה מקל מאוד על תוקפים לגלות את זהותו של האדם שהם מבקשים לתקוף.</p>
                <p>האינטרנט הלך והתמלא בשפת התכנות JavaScript, שיכולה לעשות דברים נפלאים אבל לא תמצאו אותה באתר הזה כלל, דווקא בגלל שכל האתרים המודרניים בנויים בעזרתה. כך עלו חסמי הכניסה בפני אנשים שפעם היו יכולים להקים אתר בקלות, והיום הם צריכים ללמוד את ג'אווהסקריפט על כל ספריותיה ותוספיה. לכאורה, כמובן, וזה מה שהאתר הזה נועד להוכיח.</p>
                <p>בתור משתמש כבד באינטרנט מאז נעוריי, וכאמור בתור אדם שראה בו יתרונות רבים, שמתי לב שהאינטרנט נעשה לי משעמם מאוד. אתרים שגלשתי בהם פעם נעלמו, כל החיפושים במנועי החיפוש מובילים לאותם חמישה או שישה אתרים גדולים. פייסבוק המציאה את סיוט הגלילה האינסופית, כך שאתה מוצא את עצמך מעביר יום שלם באתר אחד. גם יוטוב לא חפה מזה, ומציעה לך סרטון אחרי סרטון אחרי סרטון. כל חוויית הגלישה שלי, ובהחלט גם של כל אדם אחר, הפכה לשיטוט סתמי בפייסבוק, קריאת עיתונים כמו YNET, קריאה בוויקיפדיה וצפייה בסרטוני יוטוב. האינטרנט הלך והתנוון והפך לסתם עוד גימיק משעמם, נשלט על ידי תאגידים גדולים שמשתמשים בטריקים שונים ומשונים כדי להשאיר את המשתמש באתר כמה שיותר זמן.</p><br />
                <p>אני מאמין שכל אדם צריך אתר. הרבה מהדרך להחזיר לאינטרנט את התפקיד המועיל שלו, הוא עניין של החלטה אישית ומשמעת עצמית, ובזה אי אפשר לשלוט. אנשים מחוברים כל הזמן, וככה זה. אבל מה שכן אפשר לשנות הוא, לדחוק את רגליהן של הפלטפורמות הגדולות באמצעות אתרים אישיים לשיתוף במידע, בתחביבים או בדברים אחרים. בדיוק כמו שכל אדם רוצה בית משלו, רכב משלו, ולא השכרה, ככה כל אדם צריך שתהיה לו חתיכת אינטרנט משלו. בלי צנזורה, בלי הגבלות, בלי מניפולציות. ככה התקשורת שלנו יכולה להפוך לעמוקה יותר, במקום לתקשורת של לייקים ותגובות. ככה כל אדם יכול להביע את דעתו ולקבל את הבמה שלו.</p>
                <p>אז האם כל אדם צריך אתר? טוב, אולי לא ממש כל אדם. אבל כל מי שכותב כל כך הרבה בפייסבוק, וזה חלק גדול מאוד מהאנשים, הוא בוודאי צריך אתר. יש חלק שלם באתר שלי שנקרא "בנה אתר", שם אני מסביר עוד קצת על הרעיונות שלי בנושא הזה, ולכן אין לי טעם להרחיב פה.</p>
                <p>אבל אני ממליץ לכל אדם ליצור לו פינה קטנה בעולם הדיגיטלי הזה, ואולי לדחוק עוד קצת את התאגידים עם הצנזורה ואמצעי המעקב שלהם. ובתור בונוס, מי שילמד לבנות אתרים כמו האתר הזה יבין גם את מה שכתבתי פה, ועד כמה התאגידים הגדולים הללו מסוכנים. זה בטח המאמר השלישי לפחות שלי בנושא הזה, אבל לא נורא, זה נושא מספיק חשוב כדי לכתוב עליו גם עוד כמה מאמרים. בנו לכם אתר. אתם תודו לי אחר כך.</p><br />
                <p>ובעוד אני כותב את המאמר הזה אפל שוב נקנסה על פגיעה במתחרים הקטנים ממנה.</p>
            </description>
        </item>
        <item>
            <title>ההבדלים שבין האידיאל הלשוני לבין השימוש בשפה בדיבור ובכתיבה</title>
            <link>https://millieschmidt.net/blog/articles/ideal-language-and-writing.html</link>
            <guid>https://millieschmidt.net/blog/articles/ideal-language-and-writing.html</guid>
            <pubDate>20/06/2024</pubDate>
            <description>
                <p>סופר טוב צריך אוזן טובה. הוא צריך להסתובב בעולם ופשוט להקשיב לאנשים מדברים. להקשיב ממש. הדמויות שהסופר צריך ליצור ידברו ביניהן, והסופר צריך להחליט איך הן מדברות. הן יכולות לדבר ממש כמו אנשים אמיתיים, קצת שונה יותר, או ממש שונה מאנשים אמיתיים. וגם פה, הסופר צריך לשמוע איך אנשים מדברים כדי לדעת איך לכתוב דמויות שמדברות ההיפך מזה.</p>
                <p>מה שזה אומר הוא, שאי אפשר לכתוב, כלומר להשתמש בשפה, בלי לדבר, כלומר להשתמש בשפה. גם אדם חירש שילמד שפה על בוריה, ברגע שירצה לשים מילים בפה של דמות כלשהי, או לכתוב נאום למועמד פוליטי, יתקשה מאוד לעשות את זה. וזה מפני שאנחנו לא משתמשים בשפה בצורה ה"אידיאלית" שלה. אנחנו לא משתמשים בשפה כפי שהיא נלמדת באופן רשמי.</p>
                <p>יש כמה הבדלים בין האידיאל הלשוני לבין השימוש היומיומי בשפה. נעמוד על שלושה מהם:</p>
                <p>בכל שפה יש ביטויים שנמצאים על ספקטרום רחב מאוד. יש כאלה שהם ביטויים מטאפוריים ממש, עד שאי אפשר להבין את משמעותם בלי להכיר את דוברי השפה. למשל, "לקנות חתול בשק". ויש כאלה קצת יותר ארציים, כמו "משהו יושב עליו", והם ביטויים נפוצים יותר. ננסה לחשוב על סופר ממדינה זרה שירצה לכתוב ספר בעברית. הביטויים האלה כנראה לא יימצאו אצלו, גם אם הוא למד עברית תקנית ומסוגל לכתוב ולקרוא בשפה באופן חופשי.</p>
                <p>יש גם ביטויים שאנחנו לא חושבים עליהם כעל ביטויים, אבל הם סגנון מסוים של שימוש בשפה, שמשמש את הדוברים אותה כדי להביע כוונות כלשהן. למשל, "בוא רגע", לעומת "בוא הנה". לשני הביטויים האלה אותה משמעות, אבל אחד איכשהו נשמע נוקשה יותר לאוזן העברית. "בוא הנה" הוא מה שנגיד למי שאנחנו כועסים עליו, כשהבקשה ממנו לבוא היא בעצם דרישה שהוא צריך לציית לה. אבל אם נחליף את "הנה" ב"רגע", והנה לנו ביטוי רך יותר, עדין יותר, "בוא רגע", שמשמעו בעצם "אני מבקש ממך לבוא לכאן, אבל אל תרגיש מחויב, אין לי שום סמכות לזה". כמובן, גם האינטונציה במהלך הדיבור חשובה כאן, אבל לביטויים עצמם יש "תחושה" כזו.</p>
                <p>הבדל נוסף בין האידיאל הלשוני לבין השימוש בשפה הוא עילגות. כן, כן. כולנו, אם נשווה את השפה שלנו לאידיאל הלשוני, עילגים במידה מסוימת. למי לא יצא להשתמש ב-י' במקום א' בגוף ראשון עתיד? לפעמים זה פשוט נוח יותר לשרירי הפה, ודוברים רבים משתמשים ב-י' מכדי שניתן יהיה להבליג על זה. מי לא שכח פעם איזה דגש וביטא פ' רפויה או כ' רפויה במקום דגושה? או להיפך? אף אחד לא מכיר את כל המילים בשפה, ולפעמים אנחנו מבטאים מילים חדשות לנו לא נכון. לפעמים אנחנו עושים את זה בכוונה. למשל, "שבורה" ב-ב' רפה היא מאפרה או צלחת שנפלה, אבל "שבורה" ב-ב' דגושה היא אישה שאתה לא רוצה לצאת איתה. תתפלאו, אבל זה ביטוי מוכר.</p>
                <p>הבדל שלישי בין האידיאל לבין היומיומי הוא באידיולקט, שהוא סגנון הדיבור האישי לכל אדם. זו צורת השימוש בשפה שהיא המעניינת ביותר, כי היא מעידה על הפסיכולוגיה של הדובר עצמו. יש אנשים שמשתמשים הרבה בביטוי מסוים, יש אנשים שיש להם חיבה למילה מסוימת או לצורות תחביריות מסוימות. טד קזינסקי, היונבומבר האמריקאי ששלח פצצות בדואר למספר אנשים, זוהה על ידי אחיו על פי מאמר שפרסם, בו הופיע האידיולקט הייחודי לו. לכל אדם יש אידיולקט, אצל חלק מהאנשים הוא בולט יותר ואצל חלק, פחות.</p>
                <p>אבל זו תופעה מרתקת. הרי שפה היא מעין פשרה. כשאני משתמש במילה "כיסא" עולה בראשי כיסא מסוים, נניח שהוא עשוי עץ, אבל בן שיחתי עלול לדמיין דווקא כיסא פלסטיק. בכל זאת שנינו מבינים למה הכוונה. אידיולקט, שהוא וריאנט ייחודי, פירושו שלכל אדם מעין שפה משל עצמו שלא רק שלא "הולכת לקראת" שפתם של האחרים כדי שיהיה להם קל יותר להבין אותה, אלא היא מתכנסת אל תוך עצמה וכוללת ביטויים, ניבים או מילים מסוימות שאף אדם אחר לא משתמש בהם בצורה הזו. מרתק מאוד.</p>
                <p>סופר טוב צריך להכיר את הנקודות האלה, אבל הוא צריך אוזן טובה למשהו נוסף: אולי קראתם את המאמר הזה לעצמכם בלחש, ואולי שמעתם אותו רק בראש שלכם. אולי לא. אבל לכל משפט יש מעין מוזיקליות משלו. למשל, למשפט הזה ממש. בדיבור, נזהה את המוזיקה לפי העצירות והנשימות שלוקח הדובר. בכתיבה, נזהה את המוזיקה לפי סימני הפיסוק. איך נשמע המשפט הזה?! ועכשיו, איך נשמע המשפט... הזה? שונה, נכון? כשאנחנו מדברים, אנחנו מעבירים אוויר דרך איברי הקול שלנו. הפה, הלשון, מיתרי הקול, וכיוצא באלה. זה לא מאוד רחוק מאוויר שעובר דרך חלילית או סביב מיתרי גיטרה.</p>
                <p>האוזן שלנו יכולה לקלוט דמיון בין צלילים, כך שלכל משפט שאנחנו קוראים יש מנגינה משלו. מי שמבקש להיות כותב מוצלח, בין אם הוא כותב מאמרים או סיפורים או נאומים או דיאלוגים למחזות, כדאי שתהיה לו אוזן טובה כדי לדעת איך אנשים מדברים, איך אנשים לא מדברים, ואילו מילים מתאימות לאילו מילים. כלומר, כדאי שהסופר הטוב יידע איזו מוזיקה הוא מלחין בשפה הכתובה שלו.</p>
            </description>
        </item>
        <item>
            <title>מהו האינטרנט ודברים שכדאי לדעת</title>
            <link>https://millieschmidt.net/blog/articles/what-is-internet.html</link>
            <guid>https://millieschmidt.net/blog/articles/what-is-internet.html</guid>
            <pubDate>20/06/2024</pubDate>
            <description>
                <p>כשהייתי ילד האינטרנט היה מקום קסום, מהרבה סיבות, אבל בפרפראזה על אמירתו הידועה של ארתור סי קלארק: "כל קסם שמשתמשים בו מספיק זמן הופך לשגרה אפורה ומשעממת". כמה אנשים היום מכירים או חושבים בכלל על קסם האינטרנט? במיוחד כשהאינטרנט היום הוא כמו אוויר לנשימה, ואנחנו לא יכולים להתנתק ממנו. מילולית, אגב, הסמארטפון שלכם מחובר תמיד לכל מקום, זה רע מאוד, ועוד נדבר על זה.</p><br />
                <p><b>אז מהו האינטרנט?</b></p>
                <p>למי שלא יודע, האינטרנט נוצר בשנת 1969 על ידי סוכנות צבאית השייכת למחלקת ההגנה של ארצות הברית, DARPA שמה, ושימש במקור לקישור בין מחשבים למטרות מחקר באוניברסיטאות ברחבי ארצות הברית. התקשורת נעשתה באמצעות פרוטוקול, או אוסף של נהלי התנהגות המגדירים מה מותר ומה אסור, בשם TCP/IP. הרשת הראשונה לא נקראה "אינטרנט", אלא ARPANET, והיא הייתה יכולה להמשיך לתפקד גם אם חלק ממנה נהרס.</p>
                <p>זו הייתה למעשה הפעם הראשונה שבה מכונות יכלו לתקשר אלה עם אלה, והמחשבים עושים כך עד היום. כל תקשורת בין מחשבים נעשית בהתאם לפרוטוקול מסוים ועל ידי בקשות ותגובות לבקשות. כדי ליצור את התקשורת המחשבים משתמשים במה שנקרא "לחיצת יד תלת כיוונית". כן, מחשבים באמת מדברים אלה עם אלה, ומי שמבוגר מספיק זוכר את צליל החיבור שלו לאינטרנט באמצעות המודם בשנות התשעים ובתחילת שנות האלפיים. ככה מחשבים מדברים.</p>
                <p>מחשב היא המכונה הראשונה של האדם שמסוגלת לפעול כמעט עצמאית, ולתקשר עם מכונות דומות לה. כל זה מרשים מאוד, אבל מה שמרשים עוד יותר הוא שהמכונה הזו מאפשרת גם לנו, בני האדם, לתקשר אלה עם אלה דרכה. ככה נוצר האינטרנט: אוסף של מחשבים שמחוברים אלה אל אלה, בכבלים פיזיים ממש, ומסוגלים לדבר ביניהם כדי להעביר ולאצור מידע.</p>
                <p>בזכות האינטרנט אנחנו יכולים לתקשר עם אנשים מכל רחבי העולם, ולתקשורת הזו פנים רבות: חברויות, עסקים, שיתוף מידע, וכן, גם פעילויות תוקפניות.</p>
                <p>להיות מחובר לאינטרנט פירושו, למעשה, להשאיר את דלת הבית שלך פתוחה לאור יום ברחוב הומה אדם. כמה מאיתנו באמת עושים את זה בבית שלהם? כנראה שלא הרבה, ומסיבה טובה. כשהמחשב שלך מחובר לאינטרנט, הוא פגיע לכל שאר השחקנים בעולם שיכולים להיכנס אליו ולעשות בו מה שהם רוצים. לכן אני מתחבר לאינטרנט רק כשאני רוצה להשתמש בו ובכל שאר הזמן אני מנותק, וזו ההמלצה שלי גם לכל אדם אחר. אחרי הכול, קסם נשאר קסם רק אם משתמשים בו רק כשבאמת צריכים.</p>
                <p>יש לי המלצה נוספת. מקובל בימינו להעלות הרבה מאוד מידע אישי לאינטרנט, באופן וולונטרי. לא ברור איך, אבל האינטרנט הפך למרחב של אקסהיביציוניזם כמעט חסר מעצורים. שם פרטי ושם משפחה, גיל, כתובת ומקום מגורים, מקצוע, מקום עבודה, מספר טלפון, תמונות פנים וגוף, תמונות של הבית, תמונות של חפצי ערך, מיקום נוכחי, והרשימה עוד ארוכה. הרבה מידע אישי נמצא באינטרנט גם באמצעות צד שלישי. למשל, כשהבנקים פתחו לעצמם אתרי אינטרנט, הם העלו לאינטרנט את כל המידע על כל החשבונות שלהם. מספר החשבון שלכם, נניח, מסתובב היום איפשהו באינטרנט.</p>
                <p>ההמלצה שלי היא לחזור לימים הישנים והטובים, שבהם אקסהיביציוניזם שכזה נחשב למעוות. אין שום סיבה לפרסם כל דבר שאתה עושה ברשת, ובטח לא מידע אישי או פרטי. פשוט אין סיבה. ואם אין סיבה מספיק טובה כן לעשות משהו, ברירת המחדל היא לא לעשות אותו. חשבו טוב מה אנשים ברשת, לא רק אלה שאתם בקשר איתם, אמורים להיות מסוגלים לדעת עליכם. בבלוג הזה אני כותב מאמרים בנושאים שמעניינים אותי, חלקם מופשטים יותר וחלקם פחות, אבל לא תמצאו בו שום דבר על מה שקורה בחיים הפרטיים שלי. למעשה, מי שיכיר אותי רק דרך הבלוג הזה, לא יידע עליי כמעט שום דבר.</p><br />
                <p>סמארטפונים הם הבעיה הכי גדולה. כמו שאמרנו, האינטרנט הוא רשת של כבלים פיזיים שמחברים בין מחשבים. הכבלים האלה עוברים מתחת לאדמה ומרשתים את כל העולם. זה פשוט מדהים. אבל מה שיותר מדהים הוא הוויי-פיי, האינטרנט האלחוטי ש"זורם באוויר" דרך אנטנות. נשמע קסום באמת, לא? הסמארטפונים שלנו מסוגלים להתחבר לאינטרנט המעופף הזה באופן אוטומטי, אבל הם לא מסוגלים להתנתק ממנו. עשו ניסוי: כבו את הוויי-פיי בסמארטפון ונסו לגלוש לאתר כלשהו בדפדפן. אתם מחוברים לאינטרנט, נכון? זו החבילה שלכם. אבל הסמארטפון שלכם לא מחובר לשום כבל בשביל שזה יקרה. אתם עדיין מחוברים לאינטרנט המעופף, האלחוטי, שמקיף אתכם מכל עבר. דלת הבית שלכם פתוחה לכל העולם, כל הזמן, בלי הפסקה.</p>
                <p>הדבר המטורף הזה אומר שכל מי שמחזיק בידו סמארטפון, נמצא בסיכון לחטוף התקפה מכל אדם בעולם. נבהיר קצת את הביטוי המוזר הזה, "הדלת שלכם פתוחה". איזו דלת? החיבור לאינטרנט הוא הדלת למחשב שלכם, לסמארטפון שלכם, ולכל המידע שלכם ששמור עליו. גם אם המידע הזה לא נמצא באינטרנט, הוא חשוף לכל איום. לאנשים יש מגננה טבעית כנגד זה: "למה שמישהו יאיים עליי? אני לא עושה שום דבר", וזו טענה טובה מאוד כשמדובר על שחקנים ממשלתיים. לממשלה אין צורך לעקוב אחריכם, כרגע, כל עוד לא עשיתם שום דבר שמבחינתה מצדיק את זה.</p>
                <p>אבל לשחקנים פרטיים שמחפשים כסף קל ומהיר, או סתם התעללות מתוך סדיזם, כל אדם בעל סמארטפון ומחשב שמחובר לאינטרנט 24/7, הוא מטרה נייחת. יש הרבה מה לעשות כנגד זה, אבל זה כבר גדול מדי למאמר הזה. מה שחשוב בעיקר הוא, להתנתק מהאינטרנט כשזה אפשרי, לא לפרסם כל כך הרבה מידע אישי באינטרנט, וגם לא לשמור אותו על המחשב או הסמארטפון. אגב, המצלמות שלי מכוסות בנייר דבק אטום באופן קבוע. למי ששואל, אין לי מצלמה בפלאפון. האנושות חיה מספיק טוב במשך מיליוני שנים גם בלי זה.</p>
            </description>
        </item>
        <item>
            <title>ההגדרה הכי טובה לאמנות שנתקלתי בה</title>
            <link>https://millieschmidt.net/blog/articles/definition-of-art-and-moral-judgement.html</link>
            <guid>https://millieschmidt.net/blog/articles/definition-of-art-and-moral-judgement.html</guid>
            <pubDate>30/05/2024</pubDate>
            <description>
                <p>ההגדרה הכי טובה לאמנות שנתקלתי בה, אמנם מאוחר מדי, היא "ייצוג סלקטיבי של המציאות בהתאם לשיפוטו הערכי של האמן", של איין ראנד. כשבוחנים את הספרות לאור ההגדרה הזאת, ואיין ראנד הרי הייתה סופרת, אפשר לראות התאמה גדולה בין ההגדרה שהיא מציגה לבין מלאכת הכתיבה.</p>
                <p>לפחות בעולם הספרות, הרי בלתי אפשרי ממש לתאר כל דבר בסצנה, כל פעולה, כל פרט. אחרת הסופר היה נאלץ לכתוב שהדמות ממצמצת, בכל פעם שהיא ממצמצת. או מגרדת באוזן, או הולכת לשירותים. כולנו עושים פעולות יומיומיות כאלה, קטנות יותר ופחות, וכך גם הדמויות שלנו. אבל בדרך כלל לא נתאר אותן.</p>
                <p>גם פרטים אחרים אי אפשר להכניס לכל פסקה. למשל, אם הסופר יתאר חדר ובו שולחן עץ, הוא ודאי לא יתאר כל שריטה וכל שקע זעיר שנמצאים בשולחן הזה אפילו אם הם נראים לעין.</p>
                <p>וזה מפני, שכאשר כותבים ספרות, בין היא מתעדת אירועים אמיתיים ובין אם היא בדיונית, עושים בעצם סינון של המציאות. מהי המסננת? השיפוט הערכי של הסופר, הוא זה שקובע מה חשוב לתאר ומה לא חשוב לתאר. ואנחנו יכולים להבין מה הסופר מעריך, מה הוא רוצה לשמר במילים, לפי הטקסט שהוא כתב.</p>
                <p>סופר טוב, סופר מקצועי, יודע מה הוא כותב ויודע גם למה. גם אם אין לו תוכנית מדוקדקת שיורדת לפרטים, הוא יודע לפחות אילו ערכים הוא רוצה להעביר לקורא. האם הוא רוצה לתאר יופי? צדק? הגינות? אולי ייאוש? אבל לפני מעשה הכתיבה חשוב בכל זאת לעשות את הבירור הערכי הזה. מה ראוי לתאר על הנייר?</p>
                <p>על השאלה הזו אפשר לענות בשתי צורות, והן צורות הכתיבה הבסיסיות שעומדות בפני כל כותב: האם לתאר את המצוי או את הרצוי? האם לתאר את העולם כפי שהוא, פחות או יותר, או להתרחק ממנו ולצייר איזה אידיאל שיש לשאוף אליו, או לחלופין, לברוח ממנו? התשובה על השאלות האלה קובעת מה ימצא את דרכו אל הסיפור.</p>
                <p>יתכן שאדם יכול לכתוב פעם כך ופעם כך, ויתכן שהוא יכול לשנות את דעתו לאורך זמן. אנו כאן מקדמים את העמדה הראנדיאנית בנושא הזה, כפי שהיא מופיעה בספרה של איין ראנד, "המניפסט הרומנטי". ודאי, מי שקרא את ספריה של איין ראנד מכיר את הביקורת עליהם, שאותה היטיב לנסח הפסיכולוג הקליני פרופסור ג'ורדן פיטרסון: המאבק בספרים שלה מתרחש מחוץ לדמויות, ולא בתוכן. אבחנה של פסיכולוג, כצפוי, ומאחוריה מסתתרת הקביעה שספרות צריכה לתאר את העולם כפי שהוא, ובני אדם כפי שהם, פחות או יותר. טענת הנגד היא, כמובן, שהספרות מתארת אידיאל כלשהו שיש לשאוף אליו.</p>
                <p>אגב, הביקורת הזו של ג'ורדן פיטרסון היא לא בהכרח נכונה, אבל אנחנו מתייחסים אליה בתור דוגמה טובה שמראה את הפער הזה שבין שתי הגישות.</p>
                <p>ולאחר מחשבה רבה ומילים רבות, אמנם נכון שיש ערך בתיאור המציאות עצמה ובתיעוד ספרותי של אירועים, אך יש תמיד לזכור שראוי יותר להציג את הראוי והטוב שבאירועים האלה ולא את הרע והמכוער. הדגשה של עוני, של מחלות, של כיעור פיזי או נפשי, היא כאנדרטה למצבים האנושיים האלה שמשמרת אותם לנצח. אמנם כן, אפשר להתייחס למצבים פחות נעימים, אבל השאלה היא מה נופל באורו של הזרקור.</p>
                <p>דמויות עניות או מסוממות לא זרות לספריו של ג'ק קרואק, ואפשר להתפתות בקלות למחשבה שהוא תיאר במכוון את הכיעור שבעולם ואת הכישלון האנושי. אבל המהות של הסיפורים שלו, הנושאים שהוא מדגיש, הם דווקא החירות האישית, אהבת החיים והעולם, האמונה באל ובחברות וחדוות היצירה. ספרות איננה תיעוד היסטורי או עיתונאי של עובדות ללא פרשנות, והיא גם לא פרשנות מוחלטת שמתעלמת מהעובדות ויוצרת עולם פלקטי ושטוח. ספרות היא תיעוד של עובדות המלוות בפרשנות, והפרשנות היא הקובעת.</p>
                <p>וראוי שהפרשנות של הסופר לעולם תהיה שווה את זה, ותעניק לקורא שלו חוויה של יופי, הרמוניה והלימה, ולא ההיפך מכך.</p>
            </description>
        </item>
        <item>
            <title>אמינות ושאלת קיומו של העולם</title>
            <link>https://millieschmidt.net/blog/articles/credibility-and-existence.html</link>
            <guid>https://millieschmidt.net/blog/articles/credibility-and-existence.html</guid>
            <pubDate>29/05/2024</pubDate>
            <description>
                <p>Re:Creators היא סדרה שכבר הזכרתי, אבל יש בה הרבה רעיונות מוצלחים ולכן שווה להזכיר אותה שוב. אחד הרעיונות האלה, למשל, הוא שעולמות היצירה תלויים במידת האמון שהם מצליחים לעורר בקהל. בצורה קצת פחות מסורבלת, אפשר להסביר את זה כך: אם כתבת משהו והקוראים חושבים שהוא לא אמין, לא הגיוני, ומסרבים לקבל אותו, הוא ייעלם מהעולם הכתוב. בעצם, מה ש-Re:Creators אומרת הוא, שלעולמות כתובים יש היגיון נוקשה שאי אפשר לסור ממנו, גם אם אתה הוא זה שכתב את העולם מלכתחילה.</p>
                <p>זו אמירה מרחיקת לכת, כמובן. איך יתכן שהעולם הכתוב מופקע בצורה כזו מידיו של הכותב? פה יש להניח עוד ממד לטענת הקיום של עולמות שכאלה. אבל מאיפה הגיעה הדרישה הזו, שמציבה הסדרה Re:Creators בפני הצופים שלה? כל מי שקרא פעם ספר גרוע מכיר את התחושה, ויודע גם למה הספר גרוע: גם בעולם שלנו, לעולמות כתובים חייבת להיות אמינות. חייב להיות להם איזשהו היגיון פנימי, גם אם הוא אומר שאפשר לירות זיקוקים בנפנופי שרביט או לעוף על מטאטא. האנשים, וגם הלא אנשים, חייבים להיות דומים מספיק לאנשים שאנחנו מכירים.</p>
                <p>הם צריכים לדבר כמו בני אדם, להתנהג כמו בני אדם, להגיב כמו בני אדם, על כל קשת התגובות האנושית שקיימת בעולמנו שלנו.</p>
                <p>אלא שהסופר לא תמיד מזהה את זה, ולכן לפעמים הוא סופג את חצי הביקורת "זה לא אמין" הידועים. כשהקוראים מסרבים להאמין למה שהם קוראים, ולא בגלל שהוא מלא דרקונים, חלליות וקומוניסטים אינטליגנטיים, הם יכולים להחליט שהחלק הבלתי אמין או אפילו העולם כולו מבוטל לגמרי. במובן זה, אם כן, בשאלת קיומו של העולם הכתוב יש כאן דיאלוג בין שני צדדים.</p>
                <p>מצד אחד עומד "יוצר" העולם, מי שקבע את החוקים שלו. לפחות לכאורה. ומצד שני, מי שמקבל עליו את החוקים האלה ומאמין שהם אפשריים. הסופר לא בהכרח צריך את הקוראים כדי לדעת שהוא כתב משהו לא אמין, כמובן. ולכן, ובמילים אחרות, העולם כופה את הגיונו הפנימי גם על הסופר עצמו. זה מחזיר אותנו לרעיון שהעולם הכתוב מתקיים עוד לפני שהוא נכתב, למעשה, והוא נכתב על ידי הסופר רק מפני שהוא מתקיים.</p>
                <p>אנחנו מוצאים פה שאלות מעניינות מאוד, ואפילו דרמטיות. אם ההיגיון הפנימי של העולם הכתוב קיים, והסופר מוכרח לאכוף אותו, האם הוא קיים ללא תלות בסופר? שכן, מן הסתם שאלת קיומם של עולמות כתובים היא לא שאלה בכלל, הם קיימים בצורה זו אחרת, במידה זו או אחרת, בהתאם לאמונותיו האישיות של הקורא בנושאי מטאפיזיקה. אלא, השאלה היא, האם עולמות כתובים יכולים להתקיים גם ללא הסופר?</p>
                <p>האם הם עולמות עצמאיים?</p>
                <p>שאלתי, ולכן אענה. בתור דואליסט, ברור לי שהמציאות כוללת שני מרחבים: מרחב החומר ומרחב הרוח. לצורך ההבהרה, הכיסא שלי והגוף שלי שייכים למרחב החומר. אך התודעה שלי, הרעיונות שלי, אלה שייכים למרחב הרוח. יש במציאות שלנו דברים שלא עשויים חומר, אפשר להגיד שהם "עשויים" רוח, ושני המרחבים האלה מקיימים בינם לבין עצמם אינטרקציה, אם כי אין לנו דרך להוכיח קשר של סיבתיות ביניהם.</p>
                <p>לאיזה מהמרחבים האלה שייך הארי פוטר? בוודאי שהוא שייך למרחב הרוח. הוא לא עשוי חומר, אי אפשר לגעת בו, והוא לא יכול לקיים אינטרקציה פיזית עם גופי חומר במרחב החומר. למשל, הוא לא יכול לדפוק על הדלת שלי או ללחוץ לי את היד. לא רק הארי פוטר לא מסוגל לפעולות הפשוטות האלה. גם בילבו בגינס, ברוס וויין ודונטלו צב הנינג'ה לא מסוגלים. הם כולם שייכים למרחב הרוח.</p>
                <p>אצל כל הדמויות האלה, אם נזהה סתירה בהתנהגות המצופה מהם או בתגובה שלהם לחוקי העולמות שבהם הם קיימים, נסרב לקבל אותה. אולי נשלח מכתבי מחאה או נכתוב פוסטים זועמים בפייסבוק. בכל מקרה, משהו ייראה לנו משונה. את ה"משונות" הזאת יזהה מצפן כלשהו שקיים אצלנו, מעין אינטואיציה, שמגדירה עבורנו מה הגיוני וייתכן ומה לא הגיוני ולא ייתכן. ילד שיורה זיקוקים מהשרביט שלו הוא דבר ייתכן, אבל הארי פוטר שמצטרף לכוחות הרשע של וולדמורט ומתנהג בצורה סדיסטית כלפי חבריו לשעבר, זה דבר שאינו ייתכן. וההבדל ברור.</p>
                <p>האם במובן זה שבו הארי פוטר קיים, הוא קיים באופן בלתי תלוי בסופרת שכתבה אותו? ברור שהתשובה היא כן. את הארי פוטר ושאר דמויות מודרניות יחוו אנשים גם בעוד מאתיים, שלוש מאות או אלף שנים. מרגע שהדמויות האלה התחילו להתקיים, במובן שבו דברים רוחניים קיימים, הן יישארו לעד. ולכן, כפי שכתבנו בעבר במספר מקומות, מסתבר שעולמות כתובים הם למעשה "עולמות כיס" או "עולמות בועה", שמשמרים רגעים, מצבים ואנשים לעד במצב של חזרה נצחית: בכל פעם שנקרא על הארי פוטר, הוא יהיה ילד בן עשר שמקבל מכתב מהוגוורטס ומגלה שהוא קוסם. וזה מפני שאנחנו מאמינים שזה ייתכן.</p>
                <p>כמובן, נקווה עבור הארי שהוא לא קיים במובן שבו אנחנו קיימים, שהרי אחרת כנראה שיימאס לו מאוד מהחזרה הנצחית הזאת. ואם כן, המסקנה הסופית שלנו היא, שאין קיום ללא אמינות. ומה שאנחנו לא מסוגלים להאמין שייתכן, לא מסוגל להתקיים אפילו ברוח, קל וחומר, שלא בחומר. שאלת קיומם של עולמות כתובים קשורה קשר הדוק לשאלת האמינות וההיגיון שהם מעוררים בנו, בני האדם.</p>
            </description>
        </item>
        <item>
            <title>ייחודיות הכתיבה כמקצוע</title>
            <link>https://millieschmidt.net/blog/articles/uniqueness-of-writing-as-profession.html</link>
            <guid>https://millieschmidt.net/blog/articles/uniqueness-of-writing-as-profession.html</guid>
            <pubDate>26/05/2024</pubDate>
            <description>
                <p>ההבדל בין ספרות לבין כל מקצוע אחר, אפילו יתר מקצועות האמנות, הוא רוחב היריעה. הסופר יוצר עולם, ובמילים אחרות, כדי להיות סופר צריך לחוות את העולם שאותו רוצים לתאר. החוויה הזו היא חוויה ייחודית לסופר, שחי למעשה מספר חיים: גם את העולם הממשי, האמיתי, וגם את העולם שאותו הוא מתעתד לכתוב. אותו עולם יכול להיות קטן מאוד, כמו סיפור פרטי בגוף ראשון, מצומצם. ואותו עולם יכול להיות גם רחב מאוד, כמו טרילוגיה שמסופרת ממעוף הציפור. כך הכותבים חווים את המציאות, כמציאות כפולה. אחת המשותפת להם ולשאר האנשים, ואחת שמצויה רק אצלם. וזו הנקודה שרצינו להדגיש, והיא, העולם שנחווה על ידי הסופר קודם לכתיבה שלו. כלומר, כדי להיות סופר בכלל, צריך לחוות עולמות אחרים.</p>
                <p>אנחנו משתמשים במילה "עולם" במובנה הרחב ביותר. כלומר, תיאור בררני של מקומות, אנשים ושיחות, שלא בהכרח כולל את כלל הפרטים. ובמילים אחרות, גם "עולם" שכזה שהוא לכאורה העולם האמיתי שלנו, בהיותו תמיד מצומצם יותר מהעולם האמיתי, הוא בגדר "חדש". ואנו לא מתכוונים ש"עולם אחר" פירושו עולם פנטסטי הכולל חייזרים או דרקונים, עתיד או עבר מומצאים כלשהם. כל צמצום של העולם האמיתי לחווייתן של מספר דמויות או אפילו של דמות אחת, יוצר מעין "עולם אחר".</p>
                <p>כך החוויה קודמת לכתיבה, כפי שהרעיון קודם למעשה. ראשית יש עולם כלשהו, שיחות המתנהלות בין אנשים, שחווה הסופר. ורק אז הוא יכול ללכת ולכתוב אותו. למעשה, נראה שהוא כפוי לכתוב אותו. מאחר שכתיבה בסופו של דבר היא עניין של הבעה אישית ואין לה תכלית נוספת אלא רק "להביא לידי ממשות" את נפשו של הכותב, אם כן, כאשר אדם חווה כך עולם מקביל שכזה נראה שאין לו ברירה אלא לכתוב אותו, כמעין דרך להעניק לו ממשות כלשהי, אפילו תהיה זו ממשות קלושה ביותר של מילים.</p>
                <p>אם כן, העולם כופה את עצמו על הסופר כרעיון, והסופר מוכרח להוציא אותו מן הכוח אל הפועל. ראשית, זה מדגיש את ייחודיותו של הסופר מבין שלל העיסוקים בעולם. ושנית, התובנה הזו מעלה שאלות גדולות מעולם המטאפיזיקה והפילוסופיה, כמו, האם העולמות הכתובים באמת מתקיימים בלעדינו וכופים את עצמם עלינו? או האם בכלל רעיונות כופים את עצמם על האדם, והוא יצירתם, לא פחות ואולי יותר מאשר הם עצמם יצירתו?</p>
                <p>אבל זה כבר חורג מנושא הרשומה הזאת, ובכלל.</p>
            </description>
        </item>
        <item>
            <title>אינטרנט החפצים ומה לא ללמוד מסרטי קולנוע</title>
            <link>https://millieschmidt.net/blog/articles/internet-of-things.html</link>
            <guid>https://millieschmidt.net/blog/articles/internet-of-things.html</guid>
            <pubDate>26/05/2024</pubDate>
            <description>
                <p>Summer Wars, בבימוי של מאמורו הוסודה היפני, הוא אחד הסרטים האהובים עליי, מהרבה סיבות שונות ובעיקר מכולן ביחד. הסרט מציג עולם שבו הכול כולל הכול מחובר לאינטרנט, או ליתר דיוק למעין עולם דיגיטלי בשם "עוץ", ואליו אנשים מתחברים כדי להעביר את הזמן עם חברים או לשחק משחקים. לכל משתמש יש אווטאר משלו, דמות דיגיטלית, וחלקן עוצמתיות מאוד: הן יכולות לשלוט במכשירים שמחוברים ל"עוץ" מהעולם האמיתי, באמצעות ההרשאות שלהן.</p>
                <p>כשתוכנת בינה מלאכותית מתוחכמת מצליחה "לגנוב" אוואטרים של כל מיני משתמשים, היא משתלטת על העולם הדיגיטלי ודרכו גם על העולם האמיתי, וגורמת להפרעות בתנועה, בתשתיות שונות, וכן משגרת טיל גרעיני על גיבורינו, שמנסים לעצור אותה. כמובן, בזכות אחווה משפחתית ואהבה צעירה מצליחים הגיבורים הלא שגרתיים להתאחד ולהביס את התוכנה הזדונית, הקרויה "מכונת אהבה", והכול בא על מקומו בשלום. המלצת צפייה, חמישה כוכבים.</p>
                <p>אבל מה בעצם קורה בסרט הזה? איך יתכן שתוכנה זדונית מסוגלת לשגר בכלל טילים גרעיניים, ולשבש את כל הפעילות בעיר? היינו חושבים שהדמויות ב-Summer Wars תמימות או חסרות הבנה, אם לא היינו חיים באותו עולם בדיוק. וזהו עולם ה-IoT, או בשמו המלא Internet of Things, אינטרנט החפצים.</p>
                <p>אינטרנט החפצים הוא פשוט שם לחלק מסוים של האינטרנט, שמתחבר לחפצים שאינם מחשבים. איכשהו נראה לי שרוב האנשים, אפילו שיש להם שעון חכם, מזגן חכם ומקרר חכם, מפספסים את המאפיין הדי קריטי הזה. הרבה מכשירים בעולם שלנו מחוברים לאינטרנט, ולרוב האנשים אין מושג. הם לא יודעים שלכל אדם בעולם יש גישה למיקסר שלהם, והוא יכול אפילו להפעיל אותו מרחוק. במנועי חיפוש כמו shodan, למשל, אפשר למצוא מכשירים כאלה. אני התנסיתי בעיקר עם מצלמות אבטחה, באופן חוקי כמובן, מה שאפשר לי להסתכל על ההולכים ושבים ברחובות תל אביב.</p>
                <p>כל מכשיר מחובר לאינטרנט פירושו שלכל אדם יש גישה מרחוק אליו. כל סכסוך עם השכן יכול להוביל להשבתה של מכונת הכביסה שלכם. זה לא חייב להיות לא חוקי, אפילו. אולי השכן שלכם עובד במשרד ממשלתי, וביקש טובה מחבר. ואמנם פושעים הם בעיה גדולה, אבל לפעמים גם החוק יכול להפוך לבעיה כזאת. ממשלה דיקטטורית יכולה להעביר חוק שמאפשר לאנשי הממשל להשבית מכשירים אלקטרוניים מרחוק, ואולי השבתה של מכונת כביסה היא לא כל כך מפחידה, אבל מה לגבי מקרר?</p>
                <p>תארו לכם שהמקרר החכם שלכם ננעל מרחוק על ידי הממשלה או אפילו על ידי התאגיד שמכר לכם אותו, עם כל האוכל שלכם בפנים, כי כתבתם "כושי" בפייסבוק. עכשיו עליכם לכתוב פוסט בפייסבוק שבו אתם מודים ש"כושי" היא מילה גזענית ומכוערת, ושישראל היא מדינת אפרטהייד וכיבוש, נניח. אם הפוסט יגיע לאלף לייקים, סימן שהוא היה מספיק משכנע, והמקרר שלכם ייפתח.</p>
                <p>ומה עם דלת הבית? גם דלתות חכמות כבר יש.</p>
                <p>כמאמר הבדיחה הידועה, לחובבי גאדג'טים וטכנולוגיה יש את כל המכשירים החכמים החדשים ביותר. לאנשי מחשבים, יש טוסטר משנות השמונים ואקדח, למקרה שהטוסטר ישמיע רעש שהם לא אוהבים. לכן עדיף להירגע קצת בכל מה שקשור לפיתוחים ה"חכמים" האחרונים, ובמקום לרוץ ולקנות כל מיני מכשירים נשלטים מרחוק, אפשר להסתפק בסתם שעון ומקרר נורמליים. הם עושים את העבודה טוב מספיק הרי, לא?</p>
                <p>הטעות השנייה של אנשי העולם ב-Summer Wars, היא הריכוזיות. לא רק שכל המכונות שלהם מחוברות לעולם הדיגיטלי, הם גם מוסיפים חטא על פשע: למשתמשים יש הרשאות שמאפשרות להם לשלוט בכל מיני מכונות כאלה, ומי שמאבד את המשתמש שלו בעצם מעניק את ההרשאה לנוכל שגנב אותה. כאמור, בסרט מדובר בתוכנה זדונית, אבל בעולם האמיתי בדרך כלל מאחורי התוכנות האלה עומד בן האדם שמפעיל אותן.</p>
                <p>דמיינו שעל הגוף שלכם משתלט עכשיו שד, ואתם נעולים בפנים וחווים את הגוף שלכם מבזבז כל כספכם על בגדים, סיגריות או קוקה קולה. בשפת האינטרנט זה נקרא "גניבת זהות", וכשאין הפרדה מספקת בין משתמשים שונים באתרים שונים, זה קל מאוד. כשלאותו משתמש יש הרשאות לבצע פעולות בעולם האמיתי, למשל משיכת כסף מכספומט, זה חמור ביותר.</p>
                <p>לכן עדיף להמעיט במשתמשים ולהירשם רק לאתרים שבאמת מצריכים את זה. לא לאתרים שמחייבים את זה, לאתרים שמצריכים את זה, כדי לחוות את התוכן שלהם כמו שצריך. ובתנאי ששווה בכלל לחוות את התוכן שלהם. לכן גם משתמשים בסיסמה שונה לכל חשבון, ועדיף אפילו להשתמש במיילים שונים. כשיש משתמש שונה לכל אתר זה יוצר מידור. מי שישתלט על חשבון אחד לא יוכל להגיע דרכו לחשבונות אחרים.</p>
                <p>Summer Wars הוא סרט יפהפה, מרגש, ומומלץ לכולם. אבל פשוט תשאירו את הרעיונות שהוא מציג לקולנוע, ואל תיקחו אותם הביתה.</p>
            </description>
        </item>
        <item>
            <title>פלוס של מינוס!</title>
            <link>https://millieschmidt.net/blog/articles/plus-of-minus.html</link>
            <guid>https://millieschmidt.net/blog/articles/plus-of-minus.html</guid>
            <pubDate>02/05/2024</pubDate>
            <description>
                <p>קבוצת המספרים המרוכבים, שהיא למעשה שדה אבל למען הלא מתמטיקאים נקרא לה קבוצה, היא קבוצת המספרים החביבה עליי. היא פותחה בעיקר על ידי מתמטיקאים איטלקים, כקבוצה של מספרים שהם סכום של מכפלה של שורש של מספר שלילי. ממש ככה.</p>
                <p>נזכיר, ראשית, שכל מספר שמעלים בריבוע הוא חיובי. למי ששכח, מינוס כפול מינוס הוא פלוס. ולכן גם מספר במינוס שנכפל בעצמו, ייתן תוצאה חיובית, בפלוס. ולכן, אין שורש למספר שלילי. שורש הוא הפעולה ההפוכה לחזקה, ולכן אי אפשר להוציא שורש למספר שלילי, במינוס.</p>
                <p>או שמא?</p>
                <p>בקצרה, מתמטיקאים איטלקים שמו לב שיש משוואות שאין להן פתרון. אם מפעילים עליהן את נוסחת השורשים, מקבלים פתרון שהוא שורש של מספר שלילי, ומספר כזה הרי לא קיים. לכן אין פתרון. ובכל זאת, אלה מספרים שכאשר מציבים אותם במשוואה, הם פותרים אותה. אותם מתמטיקאים הסיקו שקיימת קבוצה של מספרים שטרם הכרנו, והחליטו להכיר אותה.</p>
                <p>את הסיפור המתמטי המלא אפשר ללמוד במקומות אחרים, אבל אני נהניתי בעיקר ממתמטיקאי אחד בעל השם רפאל בומבלי, מהעיר בולוניה. בשנת 1572 הוא פרסם ספר בשם "האלגברה", שם הוא עסק במשוואה x^3-15x-4=0  וכתב כך על חישובים עם מספרים שליליים:</p>
                <p>&#160;&#160;"פלוס כפול פלוס הוא פלוס<br />&#160;&#160;
                    מינוס כפול מינוס הוא פלוס<br />&#160;&#160;
                    פלוס כפול מינוס הוא מינוס<br />&#160;&#160;
                    מינוס כפול פלוס הוא מינוס"
                </p>
                <p>בומבלי מצא פתרונות למשוואה הנזכרת למעלה, שכוללים שורשים של מספרים שליליים, דבר שלא יתכן במתמטיקה. ובכל זאת, בומבלי החליט להשתמש בשורשים האלה ולפתור בעזרתם את המשוואה, והוא הראשון שעשה את זה. יחד עם זאת, בומבלי לא לגמרי ידע עם מה הוא מתעסק, כך שלמספר "שורש של 1-" הוא קרא "פלוס של מינוס" וכתב כך על חישובים עם המספר הזה:</p>
                <p>&#160;&#160;"פלוס כפול פלוס של מינוס הוא פלוס של מינוס<br />&#160;&#160;
                    מינוס כפול פלוס של מינוס הוא מינוס של מינוס<br />&#160;&#160;
                    פלוס כפול מינוס של מינוס הוא מינוס של מינוס<br />&#160;&#160;
                    מינוס כפול מינוס של מינוס הוא פלוס של מינוס<br />&#160;&#160;
                    פלוס של מינוס כפול פלוס של מינוס הוא מינוס<br />&#160;&#160;
                    פלוס של מינוס כפול מינוס של מינוס הוא פלוס<br />&#160;&#160;
                    מינוס של מינוס כפול פלוס של מינוס הוא פלוס<br />&#160;&#160;
                    מינוס של מינוס כפול מינוס של מינוס הוא מינוס"
                </p>
                <p>אני נהנה מהקטע הזה מאוד, וחושב שלמשוררי הדאדא של המאה העשרים יש הרבה מה ללמוד מהמתמטיקאי האיטלקי מבולוניה, מהמאה ה-16, רפאל בומבלי. נפלא!</p>
            </description>
        </item>
        <item>
            <title>שרטוטים והוכחות</title>
            <link>https://millieschmidt.net/blog/articles/drawings-and-proofs.html</link>
            <guid>https://millieschmidt.net/blog/articles/drawings-and-proofs.html</guid>
            <pubDate>30/04/2024</pubDate>
            <description>
                <p>נתקלתי בהסבר יפה שגרם לי לחשוב קצת. יש לא מעט דברים כאלה במתמטיקה, והחלטתי להביא את הנושא לכאן. למען הפישוט ולטובת מי שלא רוצה להסתבך במתמטיקה, החלפתי את הדוגמה המקורית בדוגמה פשוטה יותר. כעת, לפנינו מעגל על מערכת הצירים, שמרכזו בנקודה 0. נרצה לטעון ששתי הנקודות המסומנות, a ו-b, נמצאות באותו מרחק ממרכז המעגל, כלומר באותו מרחק מאפס. אנחנו לא יודעים את ערכן של הנקודות האלה, אבל אנחנו יודעים שאם נצייר קו ישר, הלוא הוא הרדיוס, ממרכז המעגל לכל נקודה כזו, נגלה שבאמת שתי הנקודות נמצאות באותו מרחק ממרכז המעגל. קל לראות את זה, אפילו בלי מדידה.</p>
                <img src="../../images/drawing.png" alt="שרטוט מעגל" />
                <p>השאלה היא, האם זו הוכחה מתמטית? התשובה היא, כמובן, לא.</p>
                <p>במתמטיקה, תיאור גאומטרי לא מהווה הוכחה. תיאור גאומטרי הוא לא מדויק, הוא לא בדיוק, וההתרשמות ממנו טובה רק לאינטואיציה.</p>
                <p>מתמטיקה חייבת להסתמך על דיוק שהוא מעבר ליכולת השרטוט האנושית, זהו דיוק מופשט שאי אפשר לקלוט בחושים אלא רק בשכל. אם כן כשמחפשים דיוק, כמו במקרה של הוכחה מתמטית, אי אפשר להסתמך על החושים כמו גם על העולם האמפירי, שהרי גם הצורות בעולם החומר הן לא מדויקות לחלוטין, הקווים לא ישרים לגמרי וכן הלאה.</p>
                <p>מה גם, שרטוט הוא לא כללי מספיק. הוא עושה מעין קונקרטיזציה לבעיה. a ו-b בשרטוט שלנו הם אמנם כלליים ואין להם ערכים מוחלטים, כמו 3 או 7, אבל גם נמצאים ברביע ספציפי של מערכת הצירים. כלומר, יש רמות של הפשטה וגם שרטוט של a, b או "משתנים" נוספים מאלץ קביעה של המיקום שלהם במישור, למעשה מחייב הוספת תכונה כלשהי עבור a ו-b, מיקום במישור, שלא קיימת ברמת ההפשטה הגבוהה ביותר. גם זה פוגם בכלליות ההוכחה.</p>
                <p>נלמד מכך שאין בעולם החומר שום דבר שיכול לייצג בצורה מדויקת לחלוטין אובייקטים מתמטיים, אפילו לא שרטוט. במילים אחרות, האובייקטים המתמטיים סגורים להם בעולם נפרד, בין אם הוא רק בתודעה האנושית ובין אם הוא באמת מעין מישור קיום נבדל ממנה. בזה לא נעסוק כאן.</p>
                <p>התובנה הזו, שהאובייקטים המתמטיים מנותקים לחלוטין מהעולם החומרי, הייתה יכולה להיות ברורה יותר אילולא העובדה שהנתק הזה הוא בכל זאת לא "לחלוטין", ולמעשה הוא לא נתק מוחלט בכלל. כבר אמר פעם אלברט איינשטיין, "איך זה שהמתמטיקה, שמתקיימת רק במוח האדם, מתאימה כל כך לעולם שמתקיים מחוצה לו?"</p>
                <p>וזה נכון. המתמטיקה מאפשרת לבנות גשרים, להטיס טילים ולייצר משחקי מחשב, למרות היותה מתקיימת בנפרד מהעולם שבו קיימים גשרים, טילים ומחשבים. אפילו לתחומים אבסטרקטיים מאוד של המתמטיקה, שבעבר חשבו שאין להם שום שימוש למעט שעשוע אינטלקטואלי, כבר נמצאו שימושים בעולם החומר. אם כן, המתמטיקה היא לא רק איזה מישור קיום מופשט, אלא היא גם צינור בין אותו מישור מופשט לבין עולם החומר. למעשה, חוקי המתמטיקה מאפשרים במידה רבה את פעילותו של עולם החומר.</p>
                <p>ובכל זאת, שום דבר בעולם החומר לא יכול להוות הוכחה לנכונות המתמטיקה. ולכן שאלת ההתאמה של המתמטיקה המופשטת לעולם החומר הקונקרטי, היא בעיניי אחת השאלות הגדולות ביותר של המתמטיקה ועל המתמטיקה. ואני חושב שפתרון לה, אפילו חלקי, יכול לשפוך אור על בעיות רבות אחרות שלכאורה הן מחוץ לתחומה בכלל.</p>
            </description>
        </item>
        <item>
            <title>לשכת התיקונים, פיליפ ק. דיק והתוכנית האלוהית</title>
            <link>https://millieschmidt.net/blog/articles/the-adjustment-bureau.html</link>
            <guid>https://millieschmidt.net/blog/articles/the-adjustment-bureau.html</guid>
            <pubDate>30/04/2024</pubDate>
            <description>
                <p>פעמיים ראיתי את הסרט The Adjustment Bureau. בפעם הראשונה הוא היה טוב, בפעם השנייה הוא היה טוב יותר. הסרט מספר על פוליטיקאי אמריקאי שמפסיד בבחירות לסנאט, וחווה אגב כך שני אירועים שמשנים את חייו מן הקצה אל הקצה:</p>
                <p>&#160;&#160;הוא מכיר את אהבת חייו בשירותים הציבוריים, בזמן שהוא מתאמן על נאום ההפסד שלו, ומתאהב בה ממבט ראשון.</p>
                <p>&#160;&#160;והוא מגלה חבורה של אנשים מוזרים בעלי כוחות מיוחדים, שמקפיאים את כל האנשים חוץ ממנו, ומתמרנים את כל העולם סביבו כדי לשלול ממנו את הבחירה החופשית.</p>
                <p>כשדיוויד, גיבור הסרט, שואל את אחד האנשים האם הם מלאכים, הוא מקבל את התשובה "יש אנשים שקוראים לנו ככה". למעשה האנשים האלה שייכים ל"לשכת התיקונים", קבוצה של אנשים שמתמרנים את בני האדם ו"מסלילים" אותם לבצע בחירות מסוימות, שיקדמו את "התוכנית". ומי כתב את "התוכנית"? אותו הם מכנים "יושב הראש". למשל, אחד מחברי הלשכה היה אמור לגרום לדיוויד לשפוך את הקפה שלו על החולצה שלו עד השעה 7:15 בבוקר. למה? כי זה חלק מ"התוכנית".</p>
                <p>לרוע מזלו של דיוויד, "התוכנית" לא כוללת אותו ואת אהובתו וחברי הלשכה מנסים ללא הרף להפריד ביניהם מבלי להתגלות. במהלך העלילה דיוויד מגלה שני דברים משמעותיים מאוד: המשיכה שלו לבחורה והחיבור ביניהם מהרגע הראשון נובע מכך שב"תוכנית" הקודמת הם היו אמורים להיות זוג, עד ש"התוכנית" השתנתה. רק התחושה נשארה. דיוויד לומד גם שאם משתדלים מספיק חזק, אפשר לשכנע את "יושב הראש" לשנות את "התוכנית".</p>
                <p>מה לנו ולסרט הזה? ובכן, בספר יונה מובא סיפורו של נביא סרבן בשם הלא מפתיע, יונה. Jonah had one job, לנזוף באנשי העיר נינוה עד שיעשו תשובה, או שייענשו בהחרבת עירם. סופו של מעשה, יונה מתנבא ואנשי העיר חוזרים בהם, מה שמבטל את החרבת נינוה. אם כן, לאלוהים הייתה תוכנית, ובעקבות מעשי האדם היא השתנתה. ולמדנו מכך שאכן, על ידי תשובה והשתדלות אפשר לשנות את התוכנית.</p>
                <p>אבל מה משמעות השינוי הזה?</p>
                <p>הרי אם מסלול חיי משתנה, גם מסלולי חייהם של אנשים אחרים משתנים. אם דיוויד, גיבור הסרט, יסכים עם השינוי בתוכנית הרי שגם חייה של אהובתו ישתנו. ישתנו גם חיי האנשים שהוא יבוא איתם במגע, אנשים שלא היה בא איתם במגע אילולא השינוי בתוכנית, שעל פיה הוא נועד להיות נשיא ארצות הברית. אם יונה יתנבא, ישתנו חייהם של אנשי נינוה, של כלל האנשים, כך ששינוי בתוכנית הוא לא סתם שינוי בכיוון ההליכה של איזה מטייל בהרים. שינוי בתוכנית הוא שינוי חוויית החיים של כלל בני האדם, ובוודאי הוא גם שינוי העולם.</p>
                <p>The Adjustment Bureau הוא סרט שמבוסס על סיפור מאת פיליפ ק. דיק, שטען בנאום מפורסם שכולנו חיים במעין תוכנת מחשב, והרמז היחיד שלנו לכך שמשהו השתנה הוא תחושה של דז'ה וו. אם זה מזכיר את "המטריקס", בצדק. משם הבמאים לקחו את הרעיון הזה. ובכן, האם זה ההסבר לתחושות כמו דז'ה וו? תחושות בטן? אינטואיציות?</p>
                <p>האם יתכן שמדי פעם "יושב הראש" מחליט לעדכן את המציאות, כמו עדכון גרסה בתוכנת מחשב, ובכל זאת משהו מהגרסה הקודמת נשאר טבוע בנשמה הנצחית של בני האדם? משהו שמאפשר לנו "לזכור" אירועים שלא התרחשו? אולי זה באמת ההסבר לתופעות כמו דז'ה וו או גלגולי נשמות. ואולי בכל פעם שיש לנו תחושה כזו, כדאי שנעצור רגע ונחשוב, אולי העולם היה אמור להיות שונה לגמרי?</p>
                <p>אולי יש שם איפשהו מישהו שמשנה אותו? אולי אם נשתדל מספיק, גם אנחנו יכולים?</p>
            </description>
        </item>
        <item>
            <title>קוד פתוח: האם הוא בטוח?</title>
            <link>https://millieschmidt.net/blog/articles/open-source-safety.html</link>
            <guid>https://millieschmidt.net/blog/articles/open-source-safety.html</guid>
            <pubDate>30/04/2024</pubDate>
            <description>
                <p>מבלי להיכנס לאקטואליה, פגיעויות שהתגלו בתוכנות קוד פתוח גרמו לי לחשוב. יש אנשים שחושבים שקוד סגור, שאף אחד לא יודע מה קורה בו, חייב להיות מלא בדלתות אחוריות ובאמצעי מעקב. לעומת זאת, קוד פתוח חשוף לכולם ולכן הוא בטוח יותר לשימוש ונקי משורות קוד זדוניות.</p>
                <p>אני משתדל להשתמש בתוכנות קוד פתוח, יותר בגלל שאני מאמין באידיאולוגיה שאומרת שקוד של תוכנה צריך להיות זמין לכולם, וצריך לאפשר לכולם לתרום לו. ודווקא בגלל שאני משתדל להשתמש בתוכנות קוד פתוח, אני יודע שהתחושה הזו של ביטחון שהן מעניקות היא תחושת שווא. הרי אני בעצמי לא קראתי, ואני לא מתכוון לקרוא, שום שורת קוד של שום תוכנת קוד פתוח שאני משתמש בה.</p>
                <p>אני סומך על אחרים שיעשו את זה, וזה הקאץ'. כי אם אני סומך על אחרים שיבדקו את הקוד שהוא בטוח, מה הבעיה בלסמוך על חברות שכותבות קוד סגור, שיבדקו שהקוד שלהן בטוח?</p>
                <p>כמובן, יש פה עניין של תמריצים. חברות גדולות מכניסות קוד זדוני לתוכנות שלהן בכוונה כדי לשדוד את המשתמשים, או שיש טעויות הרות אסון בקוד שלהן כי לאף אחד לא מספיק אכפת מהמוצר והמפתחים עייפים. בכל מקרה, חברות ההייטק הגדולות הן השטן ואסור להשתמש במוצרים שלהן, או למעט עד כמה שאפשר. נקווה שהן יקרסו בהקדם והאינטרנט ועולם המחשוב יחזרו לעצמם, וכלל המשתמשים יוכלו לתרום וליצור תוכנות ביחד.</p>
                <p>קוד פתוח עדיף כי הוא מאותת תמיכה אידיאולוגית בחופש וחירות גם באינטרנט, והוא מהווה הבעת עמדה כנגד קוד זדוני, מעקבים, ומגבלות אחרות שהחברות הגדולות מכניסות לקוד שלהן.</p>
                <p>אבל בכל מקרה, אחרי שכל זה כבר נאמר, צריך רק לזכור שגם כשמשתמשים בתוכנת קוד פתוח, לא צריך לסמוך על כל תוכנה ועל כל מפתח בעיניים עצומות. כן כדאי לבדוק את הקוד לבד, או לפחות לבדוק מה אנשים אחרים אומרים על התוכנה. אנשים שמשתמשים בקוד פתוח אולי מרגישים בטוחים שלא בצדק, קצת כמו ללכת בלי ולהרגיש עם.</p>
                <p>אז לא צריך לזלזל באבטחה וזהירות רק בגלל שהתוכנה היא "קוד פתוח". משהו שכדאי לזכור.</p>
            </description>
        </item>
        <item>
            <title>מה קרה לאנונימיות באינטרנט ולמה זה כל כך מסוכן</title>
            <link>https://millieschmidt.net/blog/articles/internet-anonymity-and-dangers.html</link>
            <guid>https://millieschmidt.net/blog/articles/internet-anonymity-and-dangers.html</guid>
            <pubDate>24/04/2024</pubDate>
            <description>
                <p>אחד הדברים הכי תמוהים היום בעיניי הוא פרסום פרטים אישיים באינטרנט. מה כל כך תמוה בדבר השגרתי והסטנדרטי הזה? ובכן, זו העובדה שפעם הוא ממש לא היה כל כך שגרתי וסטנדרטי. כשאני גדלתי נזהרנו מאוד לא לפרסם פרטים אישיים באינטרנט, לא רק נזהרנו אלא גם הוזהרנו. למבוגרים היה ברור עד כמה האינטרנט הוא מקום מסוכן, ולא כדאי לפרסם בו את התמונות או המיקום שלך.</p>
                <p>תמונות ומיקום הם, כמובן, מהדברים הבסיסיים ביותר שאנשים מפרסמים היום. אז איך זה קרה?</p>
                <p>יש שיגידו "נורמליזציה". פעם האינטרנט היה חדש ומסתורי, וככל שאנשים התרגלו אליו כך הם הבינו שאין ממה לפחד. הבעיה באמירה הזאת היא שהיא לא נכונה. יש המון ממה לפחד באינטרנט, הוא מקום מסוכן מאוד, ואפילו מסוכן יותר מאי פעם. ככל שיותר מכשירים מחוברים לאינטרנט וככל שאנחנו יותר תלויים באותם המכשירים, כך האינטרנט הופך למקום מסוכן יותר.</p>
                <p>אחד האנשים ש"הרסו" את האנונימיות באינטרנט הוא אדם לא מבוגר ממני בהרבה, מארק צוקרברג שמו. לא מבוגר ממני בהרבה, כלומר גם הוא גדל באותן שנים שבהן כולנו נזהרנו מלפרסם פרטים אישיים או פרטי התקשרות באינטרנט. ובכל זאת, זה לא מנע ממנו מליצור אתר שמושתת כל כולו על פרסום פרטים אישיים באינטרנט.</p>
                <p>כמובן, פייסבוק היה רק סנונית ראשונה.</p>
                <p>מה שמעניין, אבל גם מטריד, הוא איך זה פשוט תפס תאוצה בלי יותר מדי התנגדות. היום, דווקא מי שלא מפרסם תמונות או מיקום באינטרנט, נחשב למוזר. אם אני הייתי מציע לאנשים להזריק הרואין, דבר שנחשב מסוכן לכל הדעות, אף אחד לא היה משתף פעולה בצורה פתוחה כל כך, ועוד מזלזל באלה שלא מזריקים. אבל אם הייתי מחנך אנשים ומשכנע אותם ש"פעם אחת זה לא מזיק", או "כמות קטנה היא לא מזיקה", והייתי מספק להם סביבה בטוחה, אולי חלקם היו משתכנעים.</p>
                <p>זאת המלכודת של האינטרנט של היום. הוא מרגיש מאוד בטוח, ואנשים שיודעים שהוא לא כזה עושים הרבה כדי לשכנע את המשתמשים שהוא כן כזה. אני עוד זוכר איך בתחילת הדרך, כשמישהו היה שולח לך בקשת חברות בפייסבוק ולא היו לכם חברים משותפים, האתר היה שואל אם אתה מכיר אותו או מעוניין לדווח על הבקשה. זה כבר לא קיים היום. ככה, צעד צעד, מקימי חברות ובוני אתרים הרגילו את האנשים שהאינטרנט הוא מקום בטוח מספיק כדי לפרסם בו הכול אודות עצמך.</p>
                <p>מי שמשוטט באינטרנט, ולא באתרי המלכודת של החברות הגדולות, מכיר בוודאי את הטכנולוגיה החדשה ביותר שמאפשרת "להפשיט" תמונות של אנשים לבושים ולהציג אותם בעירום מלא. אולי יש מי שצפה בפרסומת שהפיקה ממשלת גרמניה, והקרינה בבתי הקולנוע לפני סרטים, כדי להזהיר מפני הדבר הזה. ויש טכנולוגיות מפחידות נוספות שם בחוץ.</p>
                <p>אבל הן מפחידות רק למי שחושף את עצמו, עם תמונות, עם מיקום, עם הקלטות, וכיוצא באלה פרטים אישיים. החשיפה שלכם, ככל שהיא בהסכמתכם, היא בשליטתכם. היזהרו.</p>
            </description>
        </item>
        <item>
            <title>תיאוריית הסימולציה ושובו של אלוהים</title>
            <link>https://millieschmidt.net/blog/articles/programmer-god.html</link>
            <guid>https://millieschmidt.net/blog/articles/programmer-god.html</guid>
            <pubDate>24/04/2024</pubDate>
            <description>
                <p>תיאוריית הסימולציה היא תיאוריה של הפילוסוף ניק בוסטרום, שטוענת שאנחנו חיים בתוכנת מחשב שנכתבה על ידי אינטליגנציה גבוהה משלנו. אילון מאסק נוהג להזכיר את התיאוריה הזו הרבה. אבל אנחנו לא נתעניין בראיות או במהלך שמוביל את ניק בוסטרום ואת אילון מאסק לטענה הזו. אנחנו נתהה, למה תיאוריית הסימולציה נולדה מלכתחילה?</p>
                <p>כמובן, הרציונל פה הוא לא סוד גדול. העולם נראה מתוכנן מדי, יש בידינו הוכחות ליכולת ליצור סימולציות, ולכן הגיוני שגם העולם שלנו עלול להיות כזה. טוב ויפה, אבל אם הטוענים לסימולציה טוענים כך מפני שהם מזהים תכנון וחשיבה מאחורי העולם וחוקיו, ראוי לפחות שהם יהיו הגונים ויודו שהם בסך הכול הכירו בקיומו של האל.</p>
                <p>כל הדתות והאמונות הרוחניות של בני האדם מזה אלפי שנים, ואולי יותר, טוענות בדיוק את זה: העולם מתוכנן, ולכן בהכרח יש לו מתכנן. לא יתכן שכל מה שקורה בעולם, כל החוקיות שאנחנו מגלים, וכל החוויות הרוחניות שלנו, הם איזו תוצאה של תהליך אקראי שבמקרה הסתדר בצורה הנכונה, וכך נוצרו היקום והחיים. עבור רוב בני האדם בכל ההיסטוריה האנושית, עוד לפני המצאת המחשב וסימולציות למיניהם, העולם תמיד נראה מתוכנן מדי, והיה ברור שיש לו מתכנן.</p>
                <p>אותו מתכנן מוכרח להיות חכם לאין שיעור, כדי לתכנן מערכת מסובכת כל כך, וכן בעל מסוגלות גדולה לאין שיעור, על יכולתו ליצור את המערכת הסבוכה הזו. ברוב הדתות מכירים גם בכך, כמובן, שאותו יוצר מוכרח להיות מחוץ ליצירתו, מחוץ לעולם, שהרי אי אפשר ליצור את העולם כאשר עומדים בתוכו או במקומו. אני מניח שמתכנת הסימולציות של ניק בוסטרום עונה על כל התכונות האלה.</p>
                <p>הנושא הזה משעשע מאוד. במשך מאות שנים של חילוניות האדם לא נזקק לאל, והנה פתאום, אנשים כניק בוסטרום ואילון מאסק זקוקים לו מאוד. תיאוריית הסימולציה היא בסך הכול התחמקות של מדענים ואנשי רוח מהודאה באמת, והיא שהעולם נראה מתוכנן, וודאי יש לו גם מתכנן. חילונים מעדיפים להאמין בתיאוריות מטורפות כמו סימולציה שנבנתה על ידי חייזרים או בני אדם מהעתיד, ולא להגיד שהם טעו, הוטעו, ושהם לא למדו אמת. יש אלוהים.</p>
                <p>וזו גם ההוכחה לכך שבסופו של דבר, אדם שחי ללא אלוהים יהיה אנוס, באיזושהי צורה או אופן, לחפש אותו. כנראה שהצורך באלוהים טבוע עמוק מאוד בתוכנו, וגם אנשים שהיו רוצים להימלט מהאמת הזו לא מסוגלים להתכחש לה.</p>
            </description>
        </item>
        <item>
            <title>על חוויית הכתיבה</title>
            <link>https://millieschmidt.net/blog/articles/the-writing-experience.html</link>
            <guid>https://millieschmidt.net/blog/articles/the-writing-experience.html</guid>
            <pubDate>24/04/2024</pubDate>
            <description>
                <p>תפקידו של השמאן הוא לקשר בין עולם הרוחות לבין עולם בני האדם, ולהעביר הודעות בין הצדדים. במובן הזה, תפקידו של השמאן דומה מאוד לתפקידו של הכותב. הוא "מתחבר" לעולם רוחני יותר ומעביר מסרים לקוראים, אם כי זה אפשרי בדרך אחת בלבד, כידוע.</p>
                <p>מי שהתנסה בכתיבה יודע שיש איזשהו שלב בו הדמויות, וודאי גם העולם הכתוב עצמו, מקבלים מעין חיים משלהם. הכותב לא יכול באמת לכתוב כל דבר, אלא הוא מוגבל על ידי ההיגיון הפנימי של העולם הכתוב ועל ידי תחושת האמינות שהעולם הזה אמור לעורר אצל הקוראים. במובן זה העולם הכתוב קיים כאובייקט מופשט, שהכותב "מתחבר" אליו כדי לכתוב על האירועים המתרחשים. עבור הכותב, כמו עבור השמאן, זו חוויה תודעתית של ממש.</p>
                <p>נכון, לא כל כותב מגיע להתמזגות המוחלטת הזו עם העולם שהוא כותב, כדי להרגיש ממש בחוויה עצמה. לכן כדאי למי שרוצה לחוות את הדבר הזה, לגשת מוכן אל הדף ולדעת לשכוח מהכול. כמו בטקס מאגי, כדאי לפנות זמן בסוף היום ללא הסחות דעת, לשבת ולכתוב. וכשכותבים, צריך תמיד לעשות את זה ברצף ולתת למילים לזרום אל הדף כמו מים. לתת לדמויות לדבר ולפעול, לתת לעולם להתפתח. ומי שלא חווה את זה יופתע לגלות שהדברים האלה קורים כאילו מעצמם, ופתאום קורים בעולם אירועים שהכותב לא תכנן, והדמויות מדברות אליו ממש כאילו הן שם בחדר.</p>
                <p>לא התכוונתי להציג כאן אמירה מטאפיזית, אבל אפשר לחשוב על חווית הכתיבה כעל חוויה כזו כדי להגיע למצב של זרימה ו"חיבור" כמעט מוחלט לטקסט הכתוב. בסופו של דבר, אמנם ספרים מספקים חוויות רבות לקוראים אותם, אבל ראשית כל ספר טוב, שהוא מספק חוויה יוצאת מגדר הרגיל לאדם הכותב אותו.</p>
            </description>
        </item>
        <item>
            <title>נטפליקס והקומוניזם הדיגיטלי</title>
            <link>https://millieschmidt.net/blog/articles/netflix-and-the-digital-communism.html</link>
            <guid>https://millieschmidt.net/blog/articles/netflix-and-the-digital-communism.html</guid>
            <pubDate>07/04/2024</pubDate>
            <description>
                <p>מי לא זוכר את קאזה או את אימיול? הורדות לא חוקיות תמיד היו בעיה, ואפשר לדון על האם מדובר בגניבה או לא, אבל גם לפיראטים שהורידו מוזיקה או סרטים היה רצון בריא לבעלות על רכוש. בעלות על רכוש היא אולי הדבר החשוב ביותר לקיום ושגשוג בעולם, והמתנגדים לה הביאו לרצח והרעבה של מאות מיליונים ברחבי העולם. אבל הקומוניסטים לא הלכו לשום מקום, והם עדיין כאן.</p>
                <p>רכוש פירושו עצמאות. כשאדם רוכש או מוריד סרט, הסרט בבעלותו. מבלי להיכנס לעניין החוקי, אותו אדם יכול לצפות בסרט מתי שיתחשק לו ואף אחד לא יכול למנוע את זה ממנו. הוא אפילו לא צריך חיבור לאינטרנט. הסרט נמצא אצלו.</p>
                <p>בשנים האחרונות שירותים כמו ספוטיפיי או נטפליקס תפסו תאוצה, וסטרימינג הוא דבר מאוד פופולרי. זה מצוין. גם אני צופה בסרטונים ביוטוב, וזה יכול להיות נפלא. אבל מה שפלטפורמות הסטרימינג באמת עושות הוא לחתור תחת דבר שעד לאחרונה היה בסיסי מאוד בחברה שלנו, והוא הרצון לבעלות על רכוש. זהו "קומוניזם מעודן", שבמקום לחטוף מאנשים את הרכוש משכנע אותם שהם פשוט לא זקוקים לו. כבר לא צריך לשמור סרטים או מוזיקה על המחשב, אפשר לראות אותם באדיבות נטפליקס וחברות אחרות. אפילו תמונות פרטיות ומסמכים כבר לא נשמרים על המחשב, אלא ב"ענן", שהוא למעשה שרת של תאגיד גדול כמו גוגל. קומוניסטים תמיד מתחילים בלשכנע אותך במילים יפות.</p>
                <p>אבל מה יקרה, למשל, במצב שבו הממשלה או תאגיד כלשהו רוצה ללחוץ על המשתמשים, ומאיים לקחת מהם את האינטרנט או את המנוי במקרה שלא ישתפו פעולה עם איזו מדיניות הזויה? אני זוכר שלפני כמה שנים התלונן איזה בחור שאחסן ספר לא פוליטיקלי קורקט כל כך שרכש בענן של גוגל, וגילה שהספר הזה נמחק. גם פייפאל, שהיא אמנם לא שירות סטרימינג, מנעה בשנים האחרונות מאנשים מסוימים לקבל את הכסף שלהם, כי הם מחו נגד ממשלת קנדה. מי ימנע מנטפליקס לבטל מנוי למי שהעמדות הפוליטיות שלו לא מוצאות חן בעיני נשיא החברה?</p>
                <p>אני אדגיש: אף אחד לא צריך להתנתק באופן מידי מנטפליקס או מספוטיפיי. אבל כל אחד צריך להבין את המשמעות של להשתמש בשירותים שלהם. קל להתחיל, קשה להיגמל. כל כך הרבה אנשים מסתובבים עם התודעה הזו, שכל מה שהם צריכים זמין באינטרנט או מאוחסן בענן כלשהו. ב"עולם חדש מופלא" של אלדוס האקסלי הוא חוזה בדיוק את זה: ויתור על הרכוש הפרטי מרצון, והסתמכות על הממשלה או על תאגידים שיספקו בידור. ככה נראה הקומוניזם החדש: אתה לא הבעלים של שום דבר, ואתה תלוי בחסדי אחרים כדי שיספקו את צרכיך.</p>
                <p>צפייה או שמיעת מוזיקה ברשת היא דבר נהדר, אבל כדאי לחשוב קצת לפני שרצים להשתמש בכל שירות שמציעים לנו. יש שירותים שלאחר מחשבה, עדיף לוותר עליהם. אני ויתרתי, ואני לא מרגיש בהבדל.</p>
                <p>אני לא מסתמך על אף אחד ולא תלוי באף אחד. הסרטים שלי הם שלי, המוזיקה שלי היא שלי, התמונות והמסמכים שלי הם שלי. ואני לא צריך לשלם כסף בכל חודש כדי ליהנות מהם. פעם כשהיו מנסים לשכנע אנשים להפסיק לעשן, היו מבקשים מהם לחשב כמה כסף זה יחסוך להם. כמה כסף מבזבזים מנויי הסטרימינג והנטפליקס, על תוכן שהם יכולים להשיג בחינם או בתשלום חד פעמי? ויותר מזה, הכסף שהם משלמים גם לא מבטיח גישה לתוכן, במידה והחברה משנה את המדיניות שלה.</p>
                <p>כשאתה תלוי בשירותי סטרימינג, קל ללחוץ עליך. רכוש פרטי משמעו עצמאות. תחשבו על זה ככה, והבחירה בידיכם.</p>
            </description>
        </item>
        <item>
            <title>מתמטיקה זה קל</title>
            <link>https://millieschmidt.net/blog/articles/math-is-easy.html</link>
            <guid>https://millieschmidt.net/blog/articles/math-is-easy.html</guid>
            <pubDate>07/04/2024</pubDate>
            <description>
                <p>רוב האנשים חושבים שקשה לעסוק במתמטיקה, וקשה ללמוד אותה. למעשה רק החלק הראשון נכון, אבל מתמטיקה קל מאוד ללמוד, ולכן גם קל מאוד להשתפר בה. למעשה מתמטיקה היא הנושא הקל בעולם ללמידה. וזה מפני שבניגוד לשאר התחומים, המתמטיקה בנויה כפירמידה הפוכה.</p>
                <p>בתחומים אחרים, אין קשר סיבתי ישיר בין נושא לנושא. בעולם הספרות אפשר ללמוד מודרניזם בלי ללמוד ספרות ביט, ואפשר ללמוד ספרות ביט בלי ללמוד על הרומנטיקה. או על מודרניזם. רוב התחומים הם כאלה. כאשר למדתי על החלקיקים התת אטומיים, לא נזקקתי לשום ידע במכניקה ניוטונית או בתרמודינמיקה. כך גם בכימיה, אמנם יש בסיס כלשהו, אבל תרמודינמיקה לא הצריכה ממנו שום ידע בביוכימיה, וביוכימיה לא הצריכה לימודי תרמודינמיקה. כלומר, גם במדעים המדויקים אפשר לעבור מנושא לנושא או להתמקד בנושא מסוים ולהזניח אחרים.</p>
                <p>המתמטיקה היא ייחודית.</p>
                <p>המתמטיקה היא תחום היררכי, וזו היררכיה של פירמידה הפוכה. מתמטיקה מתחילה בקטן, עם מעט מאוד הנחות יסוד, ומהן מסיקים את כל השאר. כשניגשים אל נושא מורכב עם הנחות היסוד ברורות, אותו נושא מורכב פשוט צומח ופורח כאילו מעצמו, כמו פרח בשדה פרחים מתמטיים, שכולם צומחים מאותה האדמה.</p>
                <p>למשל, באלגברה ליניארית לומדים על הגדרת פעולות כמו חיבור וכפל. גם הן לא מובנות מאליהן, ובכל זאת בלעדיהן אי אפשר להבין נושאים מורכבים יותר כמו תלות ליניארית או כפל מטריצות.</p>
                <p>ולכן מי שמתקשה במתמטיקה צריך פשוט לחזור אחורה ולבדוק את הנחות היסוד שלו. כנראה שהוא פספס משהו בתחילת המסלול, ועכשיו הוא לא יודע איך להתקדם. יש דבר מרגיע מאוד במחשבה הזו, שמתמטיקה היא בסך הכול תחום נלמד, וכל מי שחוזר להתחלה יכול ללמוד אותה לגמרי במלואה.</p>
            </description>
        </item>
        <item>
            <title>פייסבוק זה לטמבלים</title>
            <link>https://millieschmidt.net/blog/articles/facebook-is-for-dummies.html</link>
            <guid>https://millieschmidt.net/blog/articles/facebook-is-for-dummies.html</guid>
            <pubDate>31/03/2024</pubDate>
            <description>
                <p>אני רואה אנשים מתלוננים על באגים בפייסבוק. סוף סוף! או לפחות, סוף סוף בעברית. ביתר העולם השפוי אף אחד כבר לא נמצא באתר העלוב הזה. ואמנם התחליפים של פייסבוק הם לא ממש עדיפים עליו, וחצי מהם בבעלות פייסבוק בכל מקרה, בכל זאת מרענן לראות שאנשים עוזבים פלטפורמה שכבר לא משרתת אותם. פייסבוק לא משרתת את הגולשים שלה, ולהיפך, היא נתבעה כבר מספר רב של פעמים על ידי אנשים שטוענים שהיא פוגעת בהם במגוון דרכים. גם מחקרים איששו את הטענות האלה.</p>
                <p>אבל אנחנו כאן כדי להדגיש את הפן הטכני, אז נדגיש. והנה מה שכתבתי לאותם אנשים שהתלוננו על התפקוד של פייסבוק "לאחרונה":</p>
                <p>"פייסבוק מלא באגים בדיוק בגלל שפייסבוק הוא מה שנקרא בעולם הפשע "פרונט", כלומר עסק לגיטימי למראה שבמחסן האחורי שלו מבצעים כל מיני פשעים. הנה, התגלה ממש עכשיו, אתמול ראיתי את זה, שפייסבוק ריגלה אחרי משתמשים במתחרות שלה כדי לדעת מה הם עושים.</p>
                <p>לענייננו, הסיבה שיש כל כך הרבה באגים בפייסבוק, שהוא כל כך איטי, ושהרבה דברים "מוזרים" קורים בו, כמו צ'אטים שסגרת ונפתחים שוב מעצמם ועוד דברים רבים אחרים, הם בדיוק בגלל שפייסבוק הוא חלון ראווה עם בובות תצוגה יפות, כשבפועל הקוד שלו מלא תוכנות ריגול ומעקב. ה"באגים" שאתה חווה הם פשוט חוסר הפנאי של הצוות של פייסבוק, שעסוק בריגול ומעקב, להתפנות לתיקונים בסיסיים שכאלה בממשק המשתמש."</p>
                <p>או לפחות, זו האפשרות הסבירה ביותר. אין דרך אחרת להסביר את הבאגים האלה, באתר של חברה כל כך חזקה ו"איכותית" עם כל כך הרבה משתמשים. באמת ראוי לחשוב יותר על פייסבוק כעל חלון תצוגה מאשר כעל אתר לגיטימי. כל מה שאתם עושים בפייסבוק מנוטר ונעשה בו שימוש נגדכם, כפי שהוכח פעם אחר פעם אחר פעם במחקרים מדעיים ובבתי המשפט.</p>
            </description>
        </item>
        <item>
            <title>בורות טכנולוגית היא סכנת חיים</title>
            <link>https://millieschmidt.net/blog/articles/technological-ignorance-is-dangerous.html</link>
            <guid>https://millieschmidt.net/blog/articles/technological-ignorance-is-dangerous.html</guid>
            <pubDate>31/03/2024</pubDate>
            <description>
                <p>חובבי טכנולוגיה וגאדג'טים ממלאים את הבית שלהם בכל מיני דברים חכמים, שעון חכם, מכונת כביסה חכמה, מיקרו חכם, מקרר חכם. ואנשים שמבינים תכנות יש להם טוסטר משנות התשעים ואקדח, למקרה שהטוסטר ישמיע רעש מוזר.</p>
                <p>זו בדיחה די מוכרת על ההבדלים שבין חובבי טכנולוגיה, לבין אנשים שמבינים בטכנולוגיה. רוב האנשים לא מבינים טכנולוגיה, וזה דבר טוב בעיקרו שהופך לסכנה אמיתית בעולם המודרני. אני האחרון שאטיף לאנשים לשבת מול המחשב כל היום, אחרי הכול גם כשאני כותב אני מעדיף לעשות את זה עם עט ונייר, ולכן אנשים שלא מתעניינים ממש בטכנולוגיה הם אנשים מוצלחים בעיניי. לצערי ולצערם, זו בעיה גדולה בעולם שלנו, שבו מיעוט של אנשים הולך ומפתח טכנולוגיה שמקיפה אותנו מהר מאוד בכל תחומי החיים.</p>
                <p>כשאני הייתי ילד היינו מתחברים לאינטרנט דרך הטלפון, והחיבור עצמו היה איטי יותר. הכול היה מוגבל יותר, וזה היה אמצעי בידור נחמד לצד אמצעי הבידור המסורתיים יותר: ספרים, חברים, טלוויזיה, וכיוצא באלה. היום הטכנולוגיה חובקת כל, ורוב האנשים מחזיקים את הסמארטפון ביד ואת העיניים על המסך. אפשר להחליט שאתה משתמש פחות בטכנולוגיה וחי בצורה בריאה יותר, אבל זה קשה ורוב האנשים לא עושים את זה.</p>
                <p>אם ככה, הם צריכים לפחות ללמוד על הטכנולוגיה שמקיפה אותם. קודם כל, כי אולי אז הם יחליפו את כל המכשירים החכמים בטוסטר כמו האנשים החכמים מהבדיחה. וגם אם לא, הם לפחות יבינו מה קורה כאן.</p>
                <p>מהות העניין היא האינטרנט. חיבור לאינטרנט פירושו שאתה מחובר לעוד הרבה מאוד מחשבים אחרים, ואתה לא יודע מי נמצא מאחוריהם. אגב, היום אתה כבר לא יודע אפילו מה מחובר לאינטרנט. אנשים מגלים שמכונת הכביסה שלהם מחוברת לאינטרנט, ואפשר לפרוץ אליה מרחוק. למעשה כולנו מחוברים לאינטרנט כברירת מחדל: סמארטפונים מחוברים לאינטרנט ואין דרך לבטל את זה. זה אומר שבמשך כל היממה אנחנו משדרים הרבה מאוד נתונים לכל רחבי העולם, ולכל מיני אנשים שלא בטוח שטובתנו האישית היא הדבר שהכי מעניין אותם.</p>
                <p>קצרה היריעה במאמר הזה מלהתחיל ללמד על הסכנות, ואיך להתגונן בפניהן. אבל אני כותב את זה בתקווה שזה לפחות יעודד את אלה הבורים בטכנולוגיה, טכנופובים, למרות שהם "משתמשים" בה, ללמוד קצת על מה המכשירים שלהם עושים וחשוב מכך, מה אפשר לעשות להם באמצעותם. לטכנולוגיה יש השפעות רעות על הבריאות הפיזית, על הבריאות הנפשית, ובעיקר על היכולת שלנו להגן על הכסף, הרכוש והחיים שלנו. וזה דרמטי בדיוק כמו שזה נשמע.</p>
                <p>לזרוק את המחשב לים? לא, אין צורך. לא הייתי מקים אתר אם הייתי חושב ככה. אבל ללמוד מה הוא עושה, ומה הסמארטפון עושה, ומה עושים כל המכשירים החכמים כשאתם לא מסתכלים? בהחלט, וכמה שיותר מוקדם. אולי המאמר הזה גרם לכם להבין שאתם כמו דגים בים מלא כרישים, ואין לכם ברירה אלא ללמוד לשרוד, ואם הפחדתי אתכם מספיק כדי להתחיל בזה, זה מצוין.</p>
            </description>
        </item>
        <item>
            <title>השפה וחוויית העולם</title>
            <link>https://millieschmidt.net/blog/articles/language-world-experience.html</link>
            <guid>https://millieschmidt.net/blog/articles/language-world-experience.html</guid>
            <pubDate>28/03/2024</pubDate>
            <description>
                <p>האם קרח ומים הם אותו דבר? או שהם דבר שונה?</p>
                <p>פה אנחנו לא מדברים על חומר, למרות שגם על השאלה הזו יכולות להיות מספר תשובות. אלא שוויכוח קליל על מים וקרח גרם לי להרהר. האם קרח הוא מים? מים הם קרח? ברפואה נעשה שימוש בחנקן נוזלי, למשל, ואנחנו קוראים לו "חנקן נוזלי", להבדיל מחנקן, שהוא גז בטמפרטורת החדר. או למשל, "עופרת מותכת", היא עופרת שחוממה לטמפרטורה כזו עד שהיא נעשתה נוזלית. ובכן, אנחנו משתמשים בעבור החומרים האלה באותו המינוח. לא כך עם מים, קרח, ואדים.</p>
                <p>אחדד: זו לא שאלה בפיזיקה, למרות שגם את השאלות האלה אפשר לשאול. זו שאלה על הדרך שבה השפה משפיעה על ראייתנו את העולם. אותו חומר שבשפת הכימיה נקרא H2O, נקרא בלשון הדיבור בשמות שונים. כידוע, הנוסחה הכימית של המים התגלתה אחרי שהומצאה המילה "מים", ולכן השפה מספקת לנו כאן הצצה לדרך בה ראו בני אדם את העולם לפני גילוי האטומים והמולקולות.</p>
                <p>כשאנחנו מסתכלים על כוס מלאה מים, ועל קוביית קרח שהוצאנו מהפריזר, אנחנו רואים דברים שונים. אנחנו חווים דברים שונים. כאשר אנחנו נוגעים בקרח, הוא מוצק, קשיח, קפוא לעתים עד כאב. ברד, שהוא משקע עשוי קרח, יכול לנפץ שמשות של רכבים או אפילו לפגוע בגוף האדם. מים, לעומת זאת, יכולים להיות חמימים או פושרים, וגשם שנופל מהשמיים לא מהווה סכנה לפגיעה פיזית. כלומר, אנחנו חווים שני חומרים שונים בעולם, בעלי תכונות שונות.</p>
                <p>נזכיר רק במשפט את האדים, שאפשר לשאוף ולנשוף ולהעביר דרכם את ידנו בקלות. שוב חוויה נוספת, שוב אותה נוסחה כימית.</p>
                <p>השפה שלנו מבטאת את ההבדלים האלה. כשאנחנו משתמשים במילה "מים" אנחנו מתכוונים לאותו חומר שהוא נוזל שאפשר לשתות, שיכול להיות חמים או קריר, ואיש לא יתבלבל ויחשוב לרגע שאנחנו מתכוונים לקרח. כלומר, המילה "מים" מגלמת בתוכה חוויה מסוימת שאנו חווים כשאנו באים במגע עם חלק מן העולם. המילה "קרח" מגלמת בתוכה חוויה אחרת.</p>
                <p>ועצם העובדה שעבור אותו חומר כימי קיימות בשפה שתי מילים שונות, מלמדת אותנו על חוויית העולם שלנו. ונרחיב משם ונלמד, חוויית העולם שלנו משפיעה ומושפעת מהשפה שבה אנחנו חושבים. עצמים יכולים להיות זהים לחלוטין מבחינה מסוימת, אבל שונים לחלוטין מבחינות אחרות. בסוף, החוויה שלנו היא הקובעת את המילה שבה נבחר, והמילה שבה נבחר כבר קובעת את הדרך שבה אנחנו חושבים.</p>
                <p>אף אחד מאיתנו לא חושב להתקלח ב"קרח נוזלי", נכון?</p>
                <p>דבר מעניין ותמוה.</p>
            </description>
        </item>
        <item>
            <title>מחשבות על יצירת עולמות</title>
            <link>https://millieschmidt.net/blog/articles/information-and-creation.html</link>
            <guid>https://millieschmidt.net/blog/articles/information-and-creation.html</guid>
            <pubDate>25/03/2024</pubDate>
            <description>
                <p>Re:Creators היא סדרת אנימציה יפנית שמציגה דמויות בדיוניות שמגיעות לעולם האמיתי ופוגשות את היוצרים שלהן, והיא מומלצת לכל יוצר באשר הוא. במהלך הסדרה מוצגת תיאוריה שנועדה להסביר את היווצרותם של עולמות בדיוניים שונים, ועל פיה עולמות היצירה נובעים מהעולם שלנו כעולמות שכמות המידע בהם פחותה מכמות המידע בעולם שלנו. לשון אחר, מתוך הון של מידע שקיים בעולם שלנו אפשר ליצור עולמות עם פחות מידע, למשל רזולוציה נמוכה יותר במשחקי מחשב או חוסר צבע בספרים או בספרי קומיקס. למעשה כמות המידע האדירה שבעולם שלנו מאפשרת את קיומם של אותם עולמות "קטנים" יותר. בסדרה מדובר בטענה מטאפיזית, אך אנו נתבונן בפן האמנותי שלה.</p>
                <p>למעשה פירושה של התיאוריה הזו הוא שמי שכותב עולם, מסוגל לכתוב רק מתוך המידע שיש לו על העולם שלנו. אפשר לחשוב על חייזרים כדוגמה טובה לכך, שמתוארים תמיד כבעלי מאפיינים אנושיים, בין אם הם חיצוניים ובין אם מאפייני אופי. אדם לא יכול לתאר דבר שהוא לא מכיר. גם המחשבה שצורות חיים אחרות אולי לא מבוססת על פחמן, נובעת מההיכרות שלנו עם מגוון היסודות בעולמנו. והמחשבה על חיים ללא גוף פיזי נובעת ומעידה, כמובן, על ההיכרות עם נשמתנו שלנו.</p>
                <p>לכן העולמות שאנו יוצרים והדמויות שמאכלסות אותם, הם בהכרח תוצר של העולם שבו אנחנו חיים ממש. אולי זה עוזר למישהו, אולי לא, בכל מקרה זו נקודת מבט מעניינת ששווה לזכור כשמתחילים לכתוב.</p>
            </description>
        </item>
        <item>
            <title>פרטיות למתחילים</title>
            <link>https://millieschmidt.net/blog/articles/choose-your-browser.html</link>
            <guid>https://millieschmidt.net/blog/articles/choose-your-browser.html</guid>
            <pubDate>25/03/2024</pubDate>
            <description>
                <p>בשאלת הפרטיות ברשת, אין תשובה מתסכלת יותר מצד האנשים הלא טכנולוגיים, מאשר "אין מה לעשות". אף פעם לא חשבתי שאין מה לעשות, ולכן כשהחלטתי ללכת על זה, חקרתי את האפשרויות. ללא הבנה בנושא, התחלתי כמובן מהדבר הבסיסי ביותר: אפשר לזרוק את המחשב והפלאפון לפח וללכת לגור במערה לבד לנצח. זו נקודת פתיחה טובה: בשאלת הפרטיות ברשת, יש מה לעשות!</p>
                <p>מסיבות אישיות לחלוטין החלטתי לחפש דרכים נוספות, במקום להסתפק בחזרה לתקופת האבן. אני מאוד שמח על ההחלטה הזו, כי היא הוכיחה לי שבהחלט יש מה לעשות, ואפילו לא צריך לוותר על המחשב.</p>
                <p>לפני הכול חשוב להבין שפרטיות בכלל, ופרטיות ברשת בפרט, היא לא הכול או כלום. גם מחוץ לאינטרנט, אין סיכוי למשל שאף אדם בעולם לא יידע את השם שלך. זה בלתי אפשרי להשיג פרטיות מוחלטת. אבל להגיד שבגלל זה, אתה משאיר את הבית פתוח ומסתובב בעירום, זה נשמע לי קצת מוגזם. יש דברים שאפשר לעשות כדי לשמור על הפרטיות שלנו, גם מחוץ לרשת וגם בתוך הרשת, תרתי משמע, גם אם הם שומרים עליה רק באופן חלקי.</p>
                <p>אז במקום רשימה מפחידה של מיליון תוכנות והגדרות שצריך לשנות, נתחיל מהבסיס. אם אתה קורא את זה, אתה גולש באינטרנט. מה שזה אומר הוא שהמחשב שלך מחובר לעוד המון המון מחשבים ברחבי העולם, שאתה לא יודע מי משתמש בהם, ואתה משתמש בתוכנת דפדפן שאתה לא יודע מי כתב, כדי להציג לך את הדף הזה. אם אתה המשתמש הממוצע והרגיל ביותר, הדפדפן שלך ומערכת ההפעלה שלך הותקנו לך כבר בחנות או על ידי האדם שמכר לך את המחשב.</p>
                <p>רובנו רואים בדפדפן ברירת מחדל: לוחצים על האייקון, פותחים את החלון, מקלידים משהו בשורת הכתובת ומגיעים לאיזשהו אתר. זה בדיוק מה שדפדפנים עושים: המחשב משתמש בהם כדי להציג דפי אינטרנט. אבל יש הרבה סוגים של דפדפנים. לחלקם יש תכונות יותר טובות ולחלקם יש תכונות פחות טובות. כמו מכוניות, כמו בתים, כמו מוצרי מזון או ביגוד, אתה לא נכנס לחנות וקונה את הדבר הראשון שאתה רואה ומחזיק אותו לנצח. כדאי לבדוק סוגי דפדפנים נוספים, וגם אחרי שמצאת דפדפן ששומר על הפרטיות שלך, שווה להתעדכן מדי פעם. אולי דפדפנים אחרים עברו שיפורים, אולי יצא דפדפן חדש...</p>
                <p>דפדפן הוא אולי אחד הכלים הכי חשובים שקיימים על המחשב, כי הוא זה שמציג את דפי האינטרנט. גלישה לאתר הלא נכון יכולה לגרום הרבה מאוד צרות. לכן כדאי להשקיע בדפדפן מאובטח ששומר על הפרטיות שלכם מפני פושעים, בין אם הם לובשים חליפות ומסתובבים בעמק הסיליקון, ובין אם לא. הנה למשל שינוי פשוט מאוד, שמביא לשינוי גדול מאוד.</p>
                <p>אני אישית משתמש בדפדפן Brave, שזוכה לציונים גבוהים בכל מבדקי הבטיחות והפרטיות. תמצאו המלצות עליו מהרבה אנשי טכנולוגיה שעוסקים בנושא, החל בלוק סמית' דרך נעמי ברוקוול, ואחרים. אני לא מתכוון לשווק אותו, אבל יש לו יתרונות רבים ובעיקר, אני יודע שהוא מגן עליי. אם אבחר לוותר על הפרטיות שלי, זו זכותי. אבל אף אחד לא יכול לאלץ אותי לוותר על הפרטיות שלי, אם אני לא מעוניין בכך. ולכן, אני בוחר את הדפדפן שלי בחוכמה.</p>
            </description>
        </item>
        <item>
            <title>קולה של הדמות</title>
            <link>https://millieschmidt.net/blog/articles/voice-of-character.html</link>
            <guid>https://millieschmidt.net/blog/articles/voice-of-character.html</guid>
            <pubDate>24/03/2024</pubDate>
            <description>
                <p>הדרך המוכרת ביותר לבנות דמות היא כתיבה מפורטת, שתפקידה לכסות את כל מה שיש לדעת או לא לדעת על הדמות. הרעיון הוא לכתוב כמה שיותר כדי לפתח עבור הדמות אופי "אמיתי", שיאפשר לה "להגיב" במהלך הסיפור בהתאם לאירועים מעברה שלא מופיעים בסיפור.</p>
                <p>כמובן, זו שטות גמורה.</p>
                <p>כל מה שאדם כותב הוא אוטוביוגרפי במידה מסוימת, וכל דמות שהוא כותב מושפעת מאנשים שהכיר בחייו. לפעמים אדם יחיד משפיע על הדמות ולפעמים היא שילוב של מספר אנשים. הרעיון של "בריאת" דמות יש מאין הוא המצאה טובה, כמו "בריאת" עולם יש מאין, אבל על זה בפעם אחרת. אף אחד לא יכול לקחת דף ריק ולהפוך אותו לדמות חיה ונושמת, שאפשר לשמוע ברחוב או באירוע, לגמרי מאפס. הניסיון הזה הוא בזבוז זמן.</p>
                <p>במובן מסוים, כל הדמויות שלהן הן מעין גרסאות לאנשים שהכרנו. העבר שלהן לא אמור להיכתב על דף כדי לחזק את פעולותיהן בסיפור, אלא להיפך: אופן הפעולה של הדמות בסיפור מעיד על עברה. וככל שאנו נצמדים לאנשים ממש, וכותבים כל דמות בהתבסס על אדם אחד לכל היותר, כך הדמות תהיה עמוקה, עגולה ואמיתית יותר, גם בסיפור קצר שבו העולם מצומצם והרקע שלו נסתר מעין הקורא.</p>
                <p>תהליך ההעתקה של אדם אל העולם הכתוב מחייב, בעיקר, תשומת לב לצורת הדיבור שלו. כל השאר משני לזה. מראה הוא כמעט לגמרי חסר משמעות בהקשר הזה. לכל אדם צורת דיבור משלו, אידיולקט, כולל שפת גוף והבעות פנים שנלוות אליה. זוהי המהות של הדמות הכתובה. לא עבר, זיכרונות או תחביבים. דמות כתובה היא המילים שיוצאות לה מהפה.</p>
                <p>לכן כדי ליצור דמות טובה, או למעשה להעתיק אדם אל הנייר, צריך ראשית לשים לב לסגנון הדיבור שלו. זה הופך את הסופר למעין מוזיקאי, אבל לא של צלילים אלא של תבניות קוליות. הוא צריך לדעת איך אנשים מסדרים את המילים במשפט, אילו מילים או ביטויים מופיעים יותר מהרגיל, ובאילו תנועות גוף מלווה הדיבור. עבור כל אדם זה שונה, ולכן עבור כל דמות זה שונה. ותבנית הדיבור לבדה כבר תספק את כל הרקע והמידע שהקורא זקוק לו.</p>
                <p>ועבור הדמות עצמה יספק סגנון הדיבור חיים שלמים. דמות חיה ונושמת, שאפשר לשמוע ברחוב או באירוע. ולגבי מראה? הוא יותאם לסגנון הדיבור ולשפת הגוף שנובעת ממנו. אם הדמות מבוססת על אדם אחד ולא יותר, הוספת המראה של אותו אדם יהפוך את הדמות להעתק כמעט מוחלט, והכותב יגלה שהיא אפילו חייבת להתנהג פחות או יותר כמו האדם שעליו היא מבוססת. יש דמות אמיתית יותר מזו?</p>
            </description>
        </item>
        <item>
            <title>עולמות כתובים וההרמוניה שלהם</title>
            <link>https://millieschmidt.net/blog/articles/written-world-harmonies.html</link>
            <guid>https://millieschmidt.net/blog/articles/written-world-harmonies.html</guid>
            <pubDate>24/03/2024</pubDate>
            <description>
                <p>ההגדרה הכי טובה שמצאתי לאמנות, ובפרט לכתיבה, ניתנה על ידי הפילוסופית האמריקאית איין ראנד: "אמנות היא הצגה סלקטיבית של המציאות בהתאם לערכי האמן". אותי ההגדרה הזו מובילה ישר לשאלה, איך ראוי לכתוב, על העולם הקיים או העולם שראוי שיתקיים?</p>
                <p>איין ראנד כתבה על אנשים אידיאליים. היא רצתה לעורר בקוראים השראה ולגרום להם לשאוף לאידיאל מסוים. לעומתה, ג'ק קרואק כתב על אנשים שהכיר בחייו. הוא רצה לעורר אהדה והזדהות, נחמה אולי. שני הסופרים האלה הדגישו את מה שהם חשבו שראוי להדגיש, אבל אחד מהם תיאר את האנשים כמו שהם והאחרת תיארה אותם כאידיאלים, במכוון.</p>
                <p>יצירה ספרותית היא רחבת ידיים, והכותב יכול לעשות איתה כרצונו. אבל כשאנחנו כבני אדם אמיתיים, עם לבטים, ספקות, והחלטות שיש לקבל, ניגשים אל הנייר בשאלה: המצוי או הראוי? נחמה או השראה?</p>
                <p>לכתוב את המצוי זו עבודה קשה, בבסיסה עומדת מחויבות לאמת. מי שבוחר לכתוב על הקיים עושה את זה כי הוא מבין שהאנשים כמו שהם, והאירועים כמו שהם, יש בהם חשיבות. יש חשיבות להציג בני אדם אמיתיים בעלי קונפליקטים אמיתיים, שמבצעים בחירות אמיתיות. שנכשלים. שנאלצים להסתפק במועט. שעושים טעויות, לפעמים שוב ושוב. עבור הקורא, זה מספק תחושה שהוא לא לבד. מי שמגדיל לעשות ולהשתמש בחומרי מציאות, אפילו מתעד אירועים היסטוריים או אירועים ביוגרפיים לעתיד, ויכול לספק פרשנות עליהם.</p>
                <p>לכתוב את זה שראוי להיות, זו עבודה קשה מסוג אחר. זה מצריך מהאדם להבין קודם כל מה ראוי להיות, מה הוא מעריך, מהי דרך החיים שלו. זה מצריך לבנות את הדמויות בצורה כזו שלא יחרגו מן האידיאל, והעלילה צריכה לשרת אותן ולא להיפך. כך אפשר להציג לקורא עולם טוב יותר, נכון יותר, ראוי יותר, שהוא יכול לשאוף אליו. אנשים אידיאליים הם לא אנשים שמעוררים רגשי הזדהות, אבל הם מעוררים שאפתנות והשראה, ורצון להידמות להם. הכול מתרחש בצורה שמרגישה "נכונה", כשהיא תואמת את ערכיו של הקורא. והיא מאפשרת לכותב להביע את ערכיו שלו.</p>
                <p>אציג דרך שלישית: אפשר לכתוב על מה שקיים, אבל להדגיש את האידיאלים שהוא מבטא. לכתוב על אדם שהוא אולי לא אידיאל מוחלט, אבל הוא מבטא אידיאלים מסוימים או מידות טובות, והם יהיו מרכז הדמות שלו. אפשר לכתוב על אירועים שקרו באמת, לתעד אותם, וגם לייפות אותם ולתת להם הילה מעוררת השראה יותר. למשל, להראות את היופי בעולם כמו שהוא. להראות את המידות הטובות באנשים גם כשהן מתחבאות בין תכונות פחות טובות. מצד אחד, הקורא לא שואף לעולם בלתי אפשרי ונותר מתוסכל, ומצד שני הוא לא נאלץ להסתפק באפרוריות ובבינוניות של חיי היומיום.</p>
                <p>אלה כלים, ואפשר להשתמש בהם: להיצמד יותר למה שקורה במציאות, או למה שהיינו רוצים לראות קורה במציאות. אמנם אדם אחד יכול לכתוב בשתי הדרכים האלה, פעם כך ופעם כך, אבל אם יש לו פילוסופיה סדורה לגבי אמנות הכתיבה, הוא יצטרך להישאר נאמן לה. בשנים האחרונות אני חושב שאמנם נחמה והזדהות יכולות להיות חשובות, אבל כדי לעזור לאנשים להתגבר על אתגרים ולשפר את חייהם, האידיאל צריך להיות לפחות שלוב בכתיבה, בין אם בצורה בולטת יותר ובין אם בצורה בולטת פחות.</p>
            </description>
        </item>
        <item>
            <title>נחמה והשראה</title>
            <link>https://millieschmidt.net/blog/articles/comfort-and-inspiration.html</link>
            <guid>https://millieschmidt.net/blog/articles/comfort-and-inspiration.html</guid>
            <pubDate>24/03/2024</pubDate>
            <description>
                <p>ההגדרה הכי טובה שמצאתי לאמנות, ובפרט לכתיבה, ניתנה על ידי הפילוסופית האמריקאית איין ראנד: "אמנות היא הצגה סלקטיבית של המציאות בהתאם לערכי האמן". אותי ההגדרה הזו מובילה ישר לשאלה, איך ראוי לכתוב, על העולם הקיים או העולם שראוי שיתקיים?</p>
                <p>איין ראנד כתבה על אנשים אידיאליים. היא רצתה לעורר בקוראים השראה ולגרום להם לשאוף לאידיאל מסוים. לעומתה, ג'ק קרואק כתב על אנשים שהכיר בחייו. הוא רצה לעורר אהדה והזדהות, נחמה אולי. שני הסופרים האלה הדגישו את מה שהם חשבו שראוי להדגיש, אבל אחד מהם תיאר את האנשים כמו שהם והאחרת תיארה אותם כאידיאלים, במכוון.</p>
                <p>יצירה ספרותית היא רחבת ידיים, והכותב יכול לעשות איתה כרצונו. אבל כשאנחנו כבני אדם אמיתיים, עם לבטים, ספקות, והחלטות שיש לקבל, ניגשים אל הנייר בשאלה: המצוי או הראוי? נחמה או השראה?</p>
                <p>לכתוב את המצוי זו עבודה קשה, בבסיסה עומדת מחויבות לאמת. מי שבוחר לכתוב על הקיים עושה את זה כי הוא מבין שהאנשים כמו שהם, והאירועים כמו שהם, יש בהם חשיבות. יש חשיבות להציג בני אדם אמיתיים בעלי קונפליקטים אמיתיים, שמבצעים בחירות אמיתיות. שנכשלים. שנאלצים להסתפק במועט. שעושים טעויות, לפעמים שוב ושוב. עבור הקורא, זה מספק תחושה שהוא לא לבד. מי שמגדיל לעשות ולהשתמש בחומרי מציאות, אפילו מתעד אירועים היסטוריים או אירועים ביוגרפיים לעתיד, ויכול לספק פרשנות עליהם.</p>
                <p>לכתוב את זה שראוי להיות, זו עבודה קשה מסוג אחר. זה מצריך מהאדם להבין קודם כל מה ראוי להיות, מה הוא מעריך, מהי דרך החיים שלו. זה מצריך לבנות את הדמויות בצורה כזו שלא יחרגו מן האידיאל, והעלילה צריכה לשרת אותן ולא להיפך. כך אפשר להציג לקורא עולם טוב יותר, נכון יותר, ראוי יותר, שהוא יכול לשאוף אליו. אנשים אידיאליים הם לא אנשים שמעוררים רגשי הזדהות, אבל הם מעוררים שאפתנות והשראה, ורצון להידמות להם. הכול מתרחש בצורה שמרגישה "נכונה", כשהיא תואמת את ערכיו של הקורא. והיא מאפשרת לכותב להביע את ערכיו שלו.</p>
                <p>אציג דרך שלישית: אפשר לכתוב על מה שקיים, אבל להדגיש את האידיאלים שהוא מבטא. לכתוב על אדם שהוא אולי לא אידיאל מוחלט, אבל הוא מבטא אידיאלים מסוימים או מידות טובות, והם יהיו מרכז הדמות שלו. אפשר לכתוב על אירועים שקרו באמת, לתעד אותם, וגם לייפות אותם ולתת להם הילה מעוררת השראה יותר. למשל, להראות את היופי בעולם כמו שהוא. להראות את המידות הטובות באנשים גם כשהן מתחבאות בין תכונות פחות טובות. מצד אחד, הקורא לא שואף לעולם בלתי אפשרי ונותר מתוסכל, ומצד שני הוא לא נאלץ להסתפק באפרוריות ובבינוניות של חיי היומיום.</p>
                <p>אלה כלים, ואפשר להשתמש בהם: להיצמד יותר למה שקורה במציאות, או למה שהיינו רוצים לראות קורה במציאות. אמנם אדם אחד יכול לכתוב בשתי הדרכים האלה, פעם כך ופעם כך, אבל אם יש לו פילוסופיה סדורה לגבי אמנות הכתיבה, הוא יצטרך להישאר נאמן לה. בשנים האחרונות אני חושב שאמנם נחמה והזדהות יכולות להיות חשובות, אבל כדי לעזור לאנשים להתגבר על אתגרים ולשפר את חייהם, האידיאל צריך להיות לפחות שלוב בכתיבה, בין אם בצורה בולטת יותר ובין אם בצורה בולטת פחות.</p>
            </description>
        </item>
        <item>
            <title>ג. ה. הארדי ונצחיותה של המתמטיקה</title>
            <link>https://millieschmidt.net/blog/articles/hardy-eternal-mathematics.html</link>
            <guid>https://millieschmidt.net/blog/articles/hardy-eternal-mathematics.html</guid>
            <pubDate>13/03/2024</pubDate>
            <description>
                <p>הספר "התנצלותו של מתמטיקאי" מאת ג. ה. הארדי הוא ספר מעניין על הפילוסופיה של המתמטיקה, תחום שחביב עליי מאוד. בחלק השישי של הספר, שואל הארדי, המתמטיקאי הוותיק, האם שווה להשקיע במתמטיקה. הוא מציין שהיא לא רווחית ולא מסוכנת ולא שימושית ומעין מפקפק בכל אלה.</p>
                <p>זו אבחנה נאה של הארדי, אחרי חיים שלמים של עיסוק במתמטיקה, כמובן. השאלה האם שווה להשקיע זמן ומאמץ במתמטיקה, למעשה מה ההצדקה לכך, היא אותה שאלה עבור כל תחום שהוא לא "שימושי" במובן המקובל. כלומר שיש לו שימוש רק עבור האדם היחיד שעוסק בו. אם כן ההצדקה היא אישית, אבל התשובה הכללית לשאלה יכולה בכל זאת לספק איזו משענת לאדם היחיד שמבקש הצדקה, וראוי לו לבקש אותה אפילו בפני עצמו.</p>
                <p>אחד הטיעונים המוצלחים של הארדי לגבי המתמטיקה הוא נצחיותה. הוא טוען שאם נגזר עלינו להעביר כאן את זמננו בכל מקרה, מן הראוי להעביר את הזמן בעיסוק במשהו שהוא נצחי, ועם זאת מתחדש תמיד, כמו המתמטיקה. ואכן המתמטיקה באמת מתחדשת שוב ושוב, והמפליא ביותר הוא שהעולם מתחדש על פיה. אפילו לתחום העיסוק המתמטי של הארדי, שהארדי טען שאין לו שום שימוש והוא גירוי אינטלקטואלי גרידא, נמצא בסוף איזה שימוש בעולם ההצפנה המודרנית.</p>
                <p>המתמטיקה היא נצחית. מרגע שהוגדרו העקרונות הראשונים שלה, הם עומדים יציבים ולא משתנים לעולם. אין סתירות במתמטיקה. ואמנם נראה שהתשובה הזו נכתבה מנקודת מבט אתאיסטית, אפילו תבוסתנית, כאילו כולנו נמצאים כאן סתם חסרי מטרה ומחכים בסבלנות עד המוות, אבל אני חושב שהיא תשובה יפה ומעניינת מאוד. בוודאי, היא מעניינת עוד יותר עבור אדם המאמין בכוח גדול יותר. </p>
                <p>אבל על הקשר המורכב, המפליא, והמעניין שבין אלוהים למתמטיקה, אעסוק כבר בפעם אחרת.</p>
            </description>
        </item>
        <item>
            <title>השאלה הלא נכונה</title>
            <link>https://millieschmidt.net/blog/articles/the-wrong-question.html</link>
            <guid>https://millieschmidt.net/blog/articles/the-wrong-question.html</guid>
            <pubDate>09/03/2024</pubDate>
            <description>
                <p>אחת השאלות שעומדות בפני מי שרוצה לפרסם ספר בישראל, היא האם לשלם עליו או לא. כלומר, האם לשלוח "להוצאות הגדולות" ולחכות לחוזה מבטיח או דווקא למצוא מוציא לאור עצמאי, קטן יותר, ולשלם לו על העבודה. החשיבה הזו מתבססת על השוק האמריקאי, שם, כמו בכל תחום, סופר הוא איש מקצוע שלעתים רבות מקבל תשלומים מההוצאה לאור בצורת מקדמות, כדי שיוכל לשלם הוצאות בזמן שהוא כותב עבורם ספרים. הוא "טאלנט". בישראל, שבה יש "סופרים" כמו זבל ומעט מאוד הוצאות לאור שנחשבות "גדולות", אין דילים מהסרטים שכאלה. פה, אם לא תשלם להוצאה קטנה תשלם להוצאה גדולה, ואם לא תשלם מראש תשלם כחלק מהתמלוגים שלך.</p>
                <p>וזה מביא אותנו לשאלה הכן נכונה: לא "האם לשלם", אלא "כמה לשלם"?</p>
                <p>נחלק את התשובה לשתי אפשרויות. או שהלכתם בעצמכם להוצאה צנועה יותר, או שהתקבלתם להוצאה גדולה, ברכותיי! נתחיל מכאן, כי את השטות הזו הרבה יותר קל להסביר.</p>
                <p>כשאתם חותמים על חוזה עם הוצאה גדולה, אתם עובדים עם בעלי המקצוע שלהם. זה לא בהכרח רע, אבל זה תלוי בכמה שליטה אתם רוצים על הספר שלכם. אם אתם לא מפחדים לתת לעורך לחתוך ולקצוץ, ובסוף להכריע, אין בעיה. הרי לא חשבתם שהוצאה גדולה, שלוקחת הימור עליכם, תוציא ספר שהיא חושבת שלא יחזיר לה את הכסף, נכון? ככל שאתם משלמים פחות, כך יש לכם פחות שליטה, פחות עצמאות. החלטה שלכם.</p>
                <p>יתכן גם שתאלצו לחלוק את התמלוגים עם ההוצאה. תמלוגים הם התשלום שמקבל הסופר ממכירת עותקים, אחרי שכל השרשרת שבדרך אליו לוקחת את שלה. זה נשמע נחמד, זול בעיקר, אבל רק אם אתם מוכרים שני עותקים, נכון? ככל שיימכרו יותר עותקים, כך ההוצאה תיקח יותר ממחיר הספר. אם הייתם מוכנים לעשות קצת עבודה ולמכור בעצמכם, הייתם לוקחים את הכול.</p>
                <p>הוצאות קטנות מציעות מודל פשוט יותר: שלמו עכשיו, תדעו מה אתם מקבלים, וסיימתם. נכון שהוצאות קטנות יותר עלולות לקחת יותר כסף, וזה כי אין להן מספיק הון עצמי לממן את כל הספרים שהן מוציאות, אבל קודם כל, זה לא תמיד המקרה. ושנית, לפי המשפט הידוע "בעל המאה הוא בעל הדעה", אתם יודעים שהשליטה נשארת בידיים שלכם. העורך יכול להציע דברים, אבל לא להכריע עבורכם. אחרת פשוט לא תהיו שם.</p>
                <p>כמובן, זה ספקטרום. יש הוצאות כאלה ויש הוצאות כאלה. עולם ההוצאות לאור יכול להיות מגוון מאוד בדרכים בהן הוא מבקש מכם כסף. וכן, יש הוצאות קטנות שגם הן רוצות שליטה מלאה ויחתימו אתכם על חוזה דרקוני יותר או פחות. אחרי הכול, הגבול בין "גדולות" ל"קטנות" הוא גמיש ואפילו די שרירותי.</p>
                <p>בכל מקרה ההמלצה שלי היא לשמור על שליטה, ולקבל איכות. ואם צריך לשלם יותר בשביל זה, זה שווה את הכסף. צריכים מימון? לכו לעבוד. או השתמשו בשיטת המכירה המוקדמת כדי לממן את הספר, לפחות חלקית, אם לא במלואו.</p>
                <p>ומיתוס אחרון לניפוץ: "שילמת למישהו כדי שהוא יוציא את הספרים שלך, לכן הספרים שלך לא שווים כלום. זה שוחד. הם לא באמת התקבלו להוצאה". לול. זה כל כך המאה התשע עשרה. קודם כל, לא כל מי שלוקח תשלום על העבודה שלו ירצה לקחת את התשלום הזה דווקא מכם. נסו להוריד את המכנסיים במסעדה פעם, וכשזורקים אתכם החוצה לצעוק "אבל אני לקוח משלם!"</p>
                <p>גם למי שמקבל תשלום מהסופר יש סטנדרטים, והוא בוודאי לא חייב להוציא כל ספר שנוחת על סף דלתו. נכון, יש כאלה. לא כולם. זו האחריות שלכם לחפש הוצאה עם סטנדרטים ואיכות. מה גם, אין שום קשר בין תשלום על ההפקה, ההדפסה או אפילו השילוח, לבין איכות הספר. מה שקובע את איכות הספר הוא... איכות הספר. הפתעה. אתם יכולים לכתוב ספר נהדר, ראוי לפרס נובל, ולשלם עליו למוציא לאור קטן מתוך בחירה אישית. ואתם יכולים לכתוב ספר גרוע, ולהתקבל איכשהו לאיזו הוצאה כי הלקטור שלהם חשב שהספר שלכם יהיה טוב מספיק. ונתקלתי בשני המקרים. בטח קראתם פעם ספר גרוע, נכון? תהיתם איך זה שהוא התקבל להוצאה גדולה ומפורסמת? לפעמים האנשים שעובדים שם עושים טעויות. אין שום קשר בין כסף לאיכות, זה פשוט לא עובד ככה, ומי שאומר לכם אחרת או מזלזל בספר שיצא בהוצאה קטנה או באופן עצמאי, הוא פשוט טמבל. וגם כאלה אני מכיר.</p>
            </description>
        </item>
        <item>
            <title>על הדקדוק</title>
            <link>https://millieschmidt.net/blog/articles/on-grammar.html</link>
            <guid>https://millieschmidt.net/blog/articles/on-grammar.html</guid>
            <pubDate>17/02/2024</pubDate>
            <description>
                <p>מעניין לחשוב על האדם הראשון שדיבר. כולנו מדברים באופן טבעי, וכשאנחנו הולכים לבית ספר אנחנו לומדים את חוקי הדקדוק ואת התחביר. לאדם הראשון שדיבר כנראה לא היה בית ספר, ובטח לא למדו שם דקדוק. הרי לא הייתה שפה. האדם הראשון שדיבר המציא את השפה בצורה אורגנית. הוא דיבר כמו שהוא דיבר, ולא על פי חוקים מסוימים שהוכתבו לו או שהוא הכתיב לעצמו. וזה אומר, למעשה, שהשפה קדמה לחוקים שמגדירים אותה. כשחושבים על זה לעומק, זה רעיון ביזארי.</p>
                <p>חוקי הדקדוק שאנחנו נצמדים אליהם, שנחשבים כל כך בלימודי שפות, במקצועות העריכה והכתיבה, וכיוצא באלה, לא קובעים כיצד לדבר. הם מתארים כיצד אנשים מדברים. וזה אומר שיש אחת משתי אפשרויות:</p>
                <p>או שאדם אחד התחיל לדבר ולימד את הדיבור לחבריו, והם התחילו לדבר כמוהו. אחר כך בא מי שהסיק את חוקי הדיבור האלה וניסח אותם כדקדוק ותחביר. עד כמה האפשרות הזו סבירה? סביר להניח שהאנשים הראשונים דיברו בנהמות, ואחר כך עברו למשפטים שבורים. מעין "אריה, שם, זהירות" או דברים כאלה. אפילו פה יש כבר תחביר בסיסי, מה שמוביל לאפשרות השנייה, אבל מיד אגיע אליה. המחשבה שמישהו התחיל לדבר במשפטים יותר ויותר מורכבים, ואז לימד את בני השבט שלו שאומרים "אני אלך" ולא "אני ילך" נראית לי בלתי סבירה בעליל. קודם כל, לאנשי מערות כנראה לא היה יותר מדי זמן לזה. גם לתרבות המוקדמת לא היה זמן כזה, כנראה. אנשים היו צריכים לעבוד בשדה או לצוד או ללקט, סביר שהדיבור שלהם היה הרבה יותר אינטואיטיבי, וקרוב לוודאי שאף אחד לא הקשיב למשוגע שהתהלך בחוצות העיר, ממלמל לעצמו "גוף ראשון עתיד, א' תחילית תמיד" ללא הרף.</p>
                <p>אבל אנחנו יכולים לדמיין משפט פשוט כזה של צייד לקט, אדם פרימיטיבי: "זברה מהר" או "אש חם". סוג של מה שתסריטאים כותבים לסרטים מצוירים כדי להצחיק. אבל באמת לא יעלה על הדעת משפטים מורכבים מאלה כשבני האדם רק התחילו לדבר את המילים הראשונות שלהם. ובכל זאת, גם במשפטים הבסיסיים האלה יש איזשהו קדם תחביר: שם התואר בא אחרי שם העצם שאותו הוא מתאר. אפשר להעלות על הדעת משהו כמו "חם אש", אבל זה לא משנה את התובנה העיקרית כאן: אנשים התחילו לדבר אלה עם אלה באופן ספונטני, בלי מורה יחיד ובלי בית ספר, ובאורח פלא, הם כולם שמרו על אותו תחביר ועל אותם חוקי דקדוק, פחות או יותר.</p>
                <p>חשוב לי לציין, המטרה של התרגיל הזה היא לא מחקר היסטורי. הרי אם הדבר קרה כך, הוא קרה לפני המצאת הכתב ותחילת ההיסטוריה המתועדת. אבל אם הדבר קרה כך, וסביר שהוא קרה כך, והרי הדבר קורה גם בימינו אנו כשתינוקות לומדים לדבר כחיקוי של הסובבים אותם, זה אומר שחוקי הדקדוק טבועים איכשהו בתוכנו. אבל מה שמעניין הוא, הרי לכל שפה יש חוקים משלה. אז אם חוקי שפה כלשהי טבועים בי, איזו שפה היא זו שאלה הם חוקיה?</p>
                <p>אולי תוכנתתי מראש לדבר עברית. או שחוקי כלל השפות טבועים אצלי, וכששמעתי עברית החלק שמקושר אליה התפתח יותר. אין לי נתונים בנושא הזה, אבל כן מעניינת אותי העובדה הזו שחוקי הדקדוק פחות מגדירים את השפה ו"מלמדים איך לדבר", ויותר מתארים מציאות שהייתה קיימת הרבה לפני שהניסוח הרשמי שלהם הגיח לעולם. זה אומר שהשפה היא ישות אורגנית שהתפתחה מעצמה, ולא מבנה מתוכנן, מלאכותי, שבני האדם המציאו כדי שיוכלו לתקשר ביתר קלות. זה אומר גם שאסור לחוקי הדקדוק להגביל את השפה, ומי שחוקר אותם צריך לראות אותם יותר כתיאור של המציאות, במקום לכפות אותם עליה.</p>
                <p>אז אני עדיין חושב שלחוקים יש חשיבות. שאם מישהו טועה, אפשר וצריך לתקן אותו. אבל צריך גם לזכור שהתיקון הזה הוא יותר מעין ניסיון לקרב את האדם למה שאתה תופש כשימוש האידיאלי בשפה, ופחות ההבדל שבין שפה "תקנית" לשפה "לא תקנית". אז דקדוק בכלל הוא מעין אידיאל שראוי לשאוף אליו, כי תמיד ראוי לשאוף אל האידיאל, אבל חשוב גם לזכור שלא תמיד אפשר להגיע אליו, ושבכל מקרה, הוא מתאר תופעה טבעית לחלוטין שהולכת ומשתנה מעצמה. וכשהתופעה משתנה, גם המתאר אותה צריך להשתנות. אז מה המשמעות של דקדוק? חקר של שפה, ולא לימוד שלה. הדקדוק, אם כן, לא נועד כדי ללמד אנשים לדבר. אלה הוא כלי מחקרי שנועד לברר כיצד אנשים מדברים.</p>
                <p>כיצד אנשים מדברים? ולמה הם עושים את זה? אלה שאלות גדולות באמת.</p>
            </description>
        </item>
        <item>
            <title>מה מספרים מייצגים באמת?</title>
            <link>https://millieschmidt.net/blog/articles/what-do-numbers-represent.html</link>
            <guid>https://millieschmidt.net/blog/articles/what-do-numbers-represent.html</guid>
            <pubDate>17/02/2024</pubDate>
            <description>
                <p>הייתי נער כשהכרתי את i. שלום שלום כזה. i הוא השורש של 1-. כלומר, i^2=-1. כן, i הוא מספר שכאשר מעלים אותו בריבוע, מקבלים מספר שלילי. ולפי שיעורי המתמטיקה בתיכון, זה בלתי אפשרי. i נקרא החלק המדומה של מספר מרוכב, וזו בדיוק הייתה דעתי עליו. בתור חובב מספרים וספרות, i נראה לי כמו סתם המצאה מגוחכת. מה גם, שלהבדיל מ-&#8508; ו-e, שהם סימונים למספרים ממש 3.14 ו-2.718, i הוא סתם i. כשהתחלתי ללמוד מספרים מרוכבים באוניברסיטה, הבנתי ש-i לא הומצא "סתם" אלא קיומו מתחייב כדי לפתור משוואה מסוימת, וכך הוא נולד.</p>
                <p>הרעיון של לקשר מספרים לעצמים פיזיים הוא רעיון עתיק מאוד בהיסטוריה הפרטית של כל אדם. כשהייתי בגן לימדו אותנו על מספרים באמצעות בדידים באורכים שונים. חיבור הוא תמיד חיבור של עצמים, ומספרים תמיד מתארים גודל או כמות של אובייקט מציאותי. לכן קל מאוד לחשוב שמספרים שלא עושים את זה, כמו i, הם הוכחה לכך שהמתמטיקאים ירדו מהפסים. אגב, קורה לטובים ביותר, אבל לא נדון בזה כאן.</p>
                <p>התובנה המרכזית שהייתה לי מלימוד המספרים המרוכבים, שהיא קבוצת המספרים החביבה עליי, היא שלמעשה מספרים לא מייצגים שום דבר במציאות. כן אפשר לבצע התאמה בין תכונות של אובייקטים למספרים, למשל לקבוע שאורך הזרוע שלך מהכתף עד קצות האצבעות הוא מספר כלשהו. אבל ההתאמה הזו לא מחייבת את המספרים. לא כולם מתאימים לחפצים במציאות, וכשהם באים בפני עצמם בוודאי שלא.</p>
                <p>רוצה לומר, זה שאפשר להשתמש במספרים כדי לתאר משהו, אין פירושו שזה שימושם היחיד של המספרים, שלכך נועדו, או שזו תכונה אינהרנטית להם בכלל. רוצה לומר, מהותו של מספר היא לא "לתאר את המציאות". אם כן, נסיק שלמספר יש קיום נפרד ממנה, כלומר לפחות מהעולם הנתפש בחושים. האם יש למספרים קיום נפרד גם מהשכל האנושי?</p>
                <p>מהם המספרים? אני חושב שזו שאלה טובה מאוד.</p>
            </description>
        </item>
        <item>
            <title>תוכנית אימונים</title>
            <link>https://millieschmidt.net/site/lifting.html</link>
            <guid>https://millieschmidt.net/site/lifting.html</guid>
            <pubDate>17/02/2024</pubDate>
            <description>
                <p>רגליים:<br />
                    Squat 8x3<br />
                    Bulgarian Split Squat 8x3<br />
                    Reverse Lunge 8x3<br />
                    Leg Extension 8x3<br />
                    Good Morning 8x3<br />
                    Standing Calf Raise Toes In 12x3<br />
                    Standing Calf Raise Toes Out 12x3
                </p>
                <p>כתפיים:<br />
                    Lateral Raise 8x3<br />
                    Dumbbell Skiing Motion Pull 8x3 <br />
                    Oblique Crunches 8x3 <br />
                    Overhead Dumbbell Press 8x3 <br />
                    Bent Over Lateral Raise 8x3
                </p>
                <p>גב:<br />
                    Bent Over Dumbbell Row 8x3 <br />
                    Reverse Snow Angel 8x3 <br />
                    Dumbbell Row 8x3 <br />
                    Unilateral Farmer's Carry 30-40s x3 <br />
                    RDL Row 8x3 <br />
                    Dumbbell Shrug 12x3 <br />
                    Dumbbell Pullover 8x3
                </p>
                <p>חזה:<br />
                    Dumbbell Wide Pushups 15x3 <br />
                    Bench Press 8x3 <br />
                    Dumbbell Fly 8x3 <br />
                    Incline Pushups 16x3 <br />
                    Incline Bench Press 8x3 <br />
                    Narrow Pushups 8x3
                </p>
                <p>יד קדמית ואחורית:<br />
                    Chair Dips 8x3<br />
                    Single Arm Overhead Triceps Extension 8x3<br />
                    Bodyweight Triceps Extension 8x3<br />
                    Dumbbell Triceps Kickback 8x3<br />
                    Skull Crushers 8x3<br />
                    Bicep Curls 8x3<br />
                    Hammer Curls 8x3<br />
                    Inner Bicep Curls 8x3<br />
                    Plate Curls 10x3<br />
                    Wrist Curls and Extensions 10x3<br />
                    Concentration Curls 8x3
                </p>
            </description>
        </item>
        <item>
            <title>הסיבתיות של אלוהים</title>
            <link>https://millieschmidt.net/blog/articles/god-and-causality.html</link>
            <guid>https://millieschmidt.net/blog/articles/god-and-causality.html</guid>
            <pubDate>22/01/2024</pubDate>
            <description>
                <p>גרתי בחיפה בדירה אחת עם מרפסת שהשקיפה ישר אל המפרץ, מבעד לצמרות העצים, ומתישהו בשנת 2015, אני מניח, ישבתי שם ושמתי לב למשהו משונה. אחד ההרגלים שאימצתי לעצמי בגיל צעיר הוא בדיקה עצמית, מעין חשבון נפש, ובאותה שנה שמתי לב כמה דברים בחיים שלי פשוט חוזרים על עצמם. במילים אחרות, שמתי לב לתבניות. אנשים בחיים שלי שמזכירים אנשים אחרים, אבל באמת, ולא סתם כי נדמה לי. או אירועים מסוימים שנדמה שקורים לי שוב ושוב. סוג של "החזרה הנצחית" הניטשאנית. אני מניח שזו הייתה הפעם הראשונה שפגשתי את אלוהים.</p>
                <p>וכן, התכוונתי ל"פגשתי". מעולם לא שמעתי את קולו של אלוהים. אין לו פה, אז הוא לא יכול לדבר. מעולם לא חשתי את המגע שלו. אין לו יד, והוא לא יכול לגעת. ומעולם לא ראיתי אותו. הרי אין לו גוף. אבל התובנה שלי הייתה שזה לא עניין של מה רואים, אלא איך רואים. איך מסתכלים על המציאות. וכל חווית המציאות נראתה לי שונה מאוד משהיא הייתה לפני אותם ימים של ישיבה במרפסת וחשבון נפש מול המפרץ.</p>
                <p>אם הייתי צריך לשים את האצבע, אני חושב שההתגלמות הממשית ביותר של האל במציאות, היא הסיבתיות. מוזר לקרוא למשהו אמורפי כל כך, שפילוסופים פקפקו בו, בכינוי "התגלמות ממשית", אבל כשמדברים על המופשט שבמופשט, הסתם מופשט הוא התגלמות ממשית מספיק. אני לא חושב שרוב האנשים עוצרים לרגע כדי להרהר בזה, אבל בעצם אנחנו חיים במעין מארג של סיבות ותוצאות שנראות די קבועות. פיזיקאים יהנהנו במרץ, אחרים קצת פחות.</p>
                <p>אבל כשאני עושה משהו, אני יכול לצפות את התוצאה שלו. לכל מעשה יש כמה תוצאות אפשריות, ובשילוב עם סיבות נוספות, אפשר לצמצם את החיזוי עד שהוא נעשה מדויק מאוד. כמובן, יש קשרי סיבה ותוצאה שהם יותר ברורים לעין, ויש קשרי סיבה ותוצאה שקשה יותר לראות. צריך להסיק אותם אחרי מבט ממעוף הציפור על קטע זמן ארוך מספיק. תנסו.</p>
                <p>בכל מקרה, רציתי לדבר על אלוהים ולא על סיבתיות, אבל ככה זה כשמדברים על המופשט שבמופשט: מוכרחים לדבר על דברים אחרים. אלוהים, עבורי, הוא דרך מסוימת לראות את העולם. כשעקבתי אחרי הסיבות לכל האירועים הגעתי לאירוע שהוא סיבת עצמו. מהאירוע הזה, שהוא האל, נובעים כל האירועים עד ימינו אנו. בהתחלה נדמה היה לי שהם נובעים כמו מים שזורמים בערוץ נחל, אבל יקשה מי שיקשה וישאל: איך זה שיש סיבה ואין לה מסובב? כלומר, איך זה שהדברים "נובעים" וקורים מעצמם, ובכל זאת הם מדויקים כל כך?</p>
                <p>אם אני זורק כדור לאוויר, על כדור הארץ, לפיזיקאים שבינינו, הוא ייפול למטה. בזכות האירוע הזה, "נפילה למטה", יש חיים. בזכות עוד אינספור אירועים משונים שכאלה יש חיים. והחיים הם אירוע שיש לו אינספור סיבות. איך יתכן שכל כך הרבה סיבות מתלכדות לאירוע, כאילו מעצמן? האם יש כוח משיכה גם לסיבות ולאירועים? הרי הם מופשטים, וכוח המשיכה פועל רק על אובייקטים במציאות. ובכן, מקו המחשבה הזה, ומקווי מחשבה נוספים שאין טעם לפרט אותם כאן, ניתן בהחלט להסיק את קיומה של תודעה כלשהי אצל אותה סיבת הסיבות שממנה הכול נובע. תודעה כלשהי, סוג של תודעה, שהרי היא לא אנושית ואפילו זרה לאנושות בצורה מוחלטת.</p>
                <p>אז אני מניח שכל מי שסירב להאמין באלוהים עד עכשיו כי נראה לו מצחיק שיש איזה איש זקן שיושב בשמיים ומסתכל עליו בחרון אף כי הוא אוכל חזיר, יכול להירגע ולהתחיל להאמין.</p>
            </description>
        </item>
        <item>
            <title>למה באתר שלי אין ג'אווהסקריפט?</title>
            <link>https://millieschmidt.net/blog/articles/y-no-javascript.html</link>
            <guid>https://millieschmidt.net/blog/articles/y-no-javascript.html</guid>
            <pubDate>22/01/2024</pubDate>
            <description>
                <p>אז למה באתר שלי אין ג'אווהסקריפט?</p>
                <p>כי הוא עובד מצוין גם בלי ג'אווהסקריפט. נקודה.</p>
                <p>הרבה יותר מעניין למה באתרים של אחרים יש ג'אווהסקריפט.</p>
                <p>ממש לא מזמן מישהו באיזו קבוצה התלונן על ג'אווהסקריפט וכל מיני דברים שהוא מנסה לעשות איתה. אז שאלתי אותו בשביל מה הוא צריך אותה בעצם. מיד קפצו כל מיני אנאליים עם ראיית מנהרה והתחילו לתאר את כל הדברים הנפלאים שאפשר לעשות עם ג'אווהסקריפט. שזה טוב ויפה, אבל לא שאלתי מה אפשר לעשות עם ג'אווהסקריפט אלא למה, והאם, צריך אותה באתר. אז אמרתי להם שאם יש צורך, כמו למשל עבודה עם מסדי נתונים, זה דבר אחד. אם אין צורך כזה, אז אין.</p>
                <p>ולא אמרתי את זה רק כדי לפייס את האנאליים ולהימנע מלינץ'. באמת אין לי שום דבר נגד ג'אווהסקריפט, השתמשתי בה הרבה, היא מאפשרת הרבה דברים אבל גם מסבכת הרבה דברים. ואני לא אתחיל בכלל לדבר על ריאקט.</p>
                <p>הנקודה היא, הרבה אנשים סתם מקשים על עצמם ואז הולכים לוויקס כי "לבנות אתרים זה מסובך", למרות שזה ממש לא. והאתרים שהאנשים האלה בונים הם סתם איטיים ומעצבנים, בלי שום הצדקה לזה. אנשים צריכים להיות מקצועיים, ופירושו לשים לב מה הם עושים ולדעת מה הם עושים ולמה הם עושים את זה. תמיד טענתי ככה. אז אם אין שום צורך בג'אווהסקריפט, ורוב האנשים יגלו עם טיפה של הרהור שאין להם צורך כזה, פשוט אין טעם להשתמש סתם. זה לא מקצועי.</p>
                <p>לכן באתר שלי אין ג'אווהסקריפט, וגם בעוד הרבה אתרים אחרים לא צריך להיות. אף אחד לא ירגיש בחיסרון.</p>
            </description>
        </item>
        <item>
            <title>למה שמישהו ייתן למישהו אחר לעצב לו את האתר?</title>
            <link>https://millieschmidt.net/blog/articles/self-designing.html</link>
            <guid>https://millieschmidt.net/blog/articles/self-designing.html</guid>
            <pubDate>14/01/2024</pubDate>
            <description>
                <p>אני לא מצליח להבין למה אנשים מגבילים את עצמם לפלטפורמות של אחרים. הן ברוב המקרים יהיו פחות מוצלחות ממה שאדם מסוגל לעשות למען עצמו. זה קסם: אתה מדמיין אתר ובורא אותו, בדיוק בצורה ובצבע שאתה רוצה. שליטה מוחלטת: גודל הכתב, צורה של כפתור, תמונות או בלי תמונות, כותרות או בלי כותרות. ואפשר ללמוד את זה בשבוע. אחר כך אפשר להעלות תוכן, זה כבר הרבה יותר קל.</p>
                <p>אנשים סתם מסבכים את זה, עם שרתים ובסיסי נתונים. אם טוענים מאמרים או תמונות מאיזה שרת או אפילו מאובייקט ג'אווהסקריפט עם ריאקט, באמת יותר מורכב לכתוב דבר כזה. אבל צד לקוח בלבד, זה תחליף מצוין. במיוחד אם לא מכבידים עם תמונות, אנימציות, וכל מיני דברים כאלה. וכמובן, תוכנות מעקב וגישוש ופרסומות. חה חה.</p>
                <p>למה שמישהו ייתן למישהו אחר לעצב לו את האתר?</p>
            </description>
        </item>
        <item>
            <title>נאיביות של חובבנים</title>
            <link>https://millieschmidt.net/blog/articles/amateur-naivete.html</link>
            <guid>https://millieschmidt.net/blog/articles/amateur-naivete.html</guid>
            <pubDate>14/01/2024</pubDate>
            <description>
                <p>כתיבה מקצועית לא יכולה שלא לשאת איתה איזושהי יומרה. לא יתר על המידה, אלא יומרה מקצועית. ככל שאדם לומד יותר להשתמש בכלים ובטכניקות, ככה הוא גם יודע לזהות מתי אחרים עושים בהם שימוש שגוי. בגלל שהוא מודע לשגיאות, יש לו את היומרה לכתוב ללא שגיאות. כמובן, תמיד יש שגיאות, אבל לפחות אפשר לכוון לכך שלא יהיו, וזה סוג של יומרה מקצועית. אדם שהוא מקצועי לא יכול להרשות לעצמו להיראות חובבן. סופר שהוא מקצועי לא יכול לכתוב מה שמתחשק לו. אלה החיים.</p>
                <p>אבל יש משהו יפה בנאיביות של חובבן, של מתחיל בתחום, כשזה תחום יצירתי. יש משהו יפה בלגשש, בלנסות, בלא ממש לדעת מה אתה עושה. אתה חוקר, מתקדם לאט לאט. אתה אפילו לא יודע אם אתה מתקדם. כמו ילד בעולם חדש.</p>
                <p>נאיביות לא אומרת לכתוב בצורה גרועה או לעשות טעויות מכוונת. זה פשוט אומר, להסתכל על הכתיבה כעל יצירה אישית יותר, שלא מחויבת לכל מיני להטוטים מקצועיים. בלי תחרות עם אף אחד. זה לכתוב בלי להתחשב בהרבה דברים שכותב מקצועי צריך להתחשב בהם, אבל לא כי לחובבן אין רצון להתחשב בהם, אלא כי הוא פשוט לא יודע שהוא צריך. כידוע, "יוסיף דעת יוסיף מכאוב". אלה החיים.</p>
                <p>לכן יש מעין תום כזה שאי אפשר לזייף בסיפורים של מתחילים, או של אנשים שכותבים למגירה, או של מי שלא לוקח את הכתיבה שלו יותר מדי ברצינות ועושה ממנה מקצוע. לפני שמפרסמים משהו, או אפילו כל עוד לא מפרסמים משהו, לא חושבים בכלל על הקהל והקהל עצמו לא חושב על הכותב. לכן הכותב חופשי לעשות מה שהוא רוצה, גם אם זה "לא מקצועי". לפעמים אני אוהב לקרוא סיפורים "לא מקצועיים" כאלה, רק בשביל להיזכר איך זה היה לעשות צעדים ראשונים, וגם לקרוא סיפורים כאלה של אנשים שהכרתי, חסרי כל יומרה מקצועית.</p>
            </description>
        </item>
        <item>
            <title>אלוהים והשען</title>
            <link>https://millieschmidt.net/blog/articles/god-and-the-watchmaker.html</link>
            <guid>https://millieschmidt.net/blog/articles/god-and-the-watchmaker.html</guid>
            <pubDate>14/01/2024</pubDate>
            <description>
                <p>בגדול אני לא מתווכח עם אתאיסטים כי אני לא חושב שהם שווים את הזמן שלי, אבל טיעון השען הוא טיעון שמעניין לפרק כי לא נראה שמישהו מבין אותו. אתאיסטים תמיד שואלים, "אם אלוהים הוא כמו שען, מאיפה אלוהים הגיע? יש לו הורים? הוא הולך לישון?" וכיוצא באלה שאלות שמראות על חוסר הבנה של הטיעון.</p>
                <p>טיעון השען אומר, שכמו ששעון הוא מכונה מורכבת שדורשת יוצר, השען, כך גם העולם יצירה מורכבת שדורשת יוצר, הוא אלוהים. כלומר אם העולם הוא כמו שעון, אלוהים הוא כמו שען. אבל כמו שהשעון לא הגיע משום מקום, כך גם השען לא הגיע משום מקום. וכמו שהעולם לא הגיע משום מקום, כך גם אלוהים לא הגיע משום מקום, אז איפה ההורים שלו?</p>
                <p>אני לא באמת יודע איך מאמינים עונים לשאלה הזו וזה גם לא מעניין אותי. מה שמשעשע פה הוא חוסר ההבנה.</p>
                <p>כעת נחשוב על שעון, שהוא מכונה מורכבת. נחשוב על השען, שיצר את המכונה. מה אנחנו רוצים להגיד על השען? מה רלוונטי לגביו? שהוא שען. שהוא יוצר שעונים. השם שלו, הגיל שלו, המוצא שלו, כל זה חסר משמעות. אנו מסתכלים רק על השען בכובעו כשען. לא בגלל שאנחנו בוחרים את מה שנוח לנו, אלא בגלל שהטיעון לא עוסק בשען בכלל. הוא לא עוסק גם בשעון. הוא עוסק במערכת היחסים ביניהם, שניתן להגדיר אותה כמערכת יחסים של יוצר – יצירה.</p>
                <p>אם כן, ברור שההשוואה היא לא בין העולם לשעון או בין אלוהים לשען. אלא אנחנו מפשטים דוגמאות אלה למערכות יחסים. טיעון השען הוא טיעון העוסק במערכות יחסים, וספציפית במערכות יחסים מסוג יוצר – יצירה. ההשוואה היא בין מערכות היחסים, לא בין היוצרים ולא בין היצירות.</p>
                <p>ולכן, כפי שמערכת היחסים בין שען לשעון היא מערכת יחסים של יוצר – יצירה, כך גם מערכת היחסים בין אלוהים לעולם היא מערכת יחסים של יוצר – יצירה. מכאן שכל שאלה על טיבו של אלוהים שלא בכובעו כיוצר העולם, בכלל לא שייכת ובטח שלא מפריכה את טיעון השען.</p>
                <p>לול, אתאיסטים.</p>
            </description>
        </item>
        <item>
            <title>האם שווה לכתוב?</title>
            <link>https://millieschmidt.net/blog/articles/why-write.html</link>
            <guid>https://millieschmidt.net/blog/articles/why-write.html</guid>
            <pubDate>14/01/2024</pubDate>
            <description>
                <p>היצירה האמנותית היא אולי פסגת המעשה האנושי. בעוד שרוב מעשי האדם נועדו לספק צרכים ביולוגיים פשוטים יותר ופחות, כמו צורכי הגוף, נוחות, יעילות וכיוצא באלה, היצירה האמנותית היא, לכאורה, חסרת תועלת מעשית. למעשה, היא מועילה אך ורק לפיתוח הדבר החשוב ביותר, שבלעדיו אין חיים אנושיים ואפילו אין חיים כלל, הוא הנפש האנושית.</p>
                <p>ספרים מפתחים את החשיבה והדמיון, וחשוב מכל, הם מאפשרים לנו לראות את העולם דרך עיניו של אחר. הם הופכים אותנו לאמפתיים יותר, ומכאן לאנושיים יותר. אבל יש עוד.</p>
                <p>ספרים מאפשרים לכותב אותם ליצור מעין עולם עשוי מילים, להבדיל מעולם של חומר. בעולם המילים יש מראות, צלילים, תחושות, ומחשבות. כלומר, זהו עולם בדמותה של נפש אנושית. הכניסה לעולם הזה, אם כן, היא עזיבת עולם החומר לטובת עולם שהוא כולו רוח, שאי אפשר לתפוס אותו בידיים, אבל אפשר להתהלך בו לכאן ולכאן ולחוות אותו דרך התודעה עצמה.</p>
                <p>ספרים הם אחת הדרכים הכי מוצלחות שיש לאדם, ליצירה, לחקר ולגילוי של העולם הפנימי. למעשה, אולי יותר מכל צורת יצירה אחרת, ספרים הם אלה שמאפשרים לנו להבין את האדם ולחוות אותו. כמות הספרים המתפרסמת לא חשובה, מפני שספר הוא חווית חייו של אדם, אינדיבידואל, שמתקיים ולא התקיים מעולם ולא יתקיים עוד. ספר טוב יכול להיות כרטיס הכניסה לנפשו של אחר, ולכן כל מי שכותב את חייו ואת נפשו, יכול להוציא ספר.</p>
                <p>לא כל הספרים עושים את זה, או אולי מוטב להגיד, לפעמים דלות הספר מעידה על דלות הנפש שכתבה אותו. אבל אם הנפש עמוקה, וכך גם העולמות הנבראים ממנה, כדאי שהיא גם תכתוב.</p>
            </description>
        </item>
        <item>
            <title>גודלם של מספרים</title>
            <link>https://millieschmidt.net/blog/articles/size-of-numbers.html</link>
            <guid>https://millieschmidt.net/blog/articles/size-of-numbers.html</guid>
            <pubDate>14/01/2024</pubDate>
            <description>
                <p>קרה מקרה ובערב סוכות האחרון מצאתי את עצמי עם שאלה מעניינת במיוחד, שניסיתי למצוא לה תשובה ולא הצלחתי. אולי מישהו מהקוראים כאן יודע ויוכל לענות לי.</p>
                <p>איך נדע כי 2 גדול מ-1?</p>
                <p>הרי כשמדברים על גודלם של חפצים, מבחינים מיד בעין מי הגדול יותר. ובכלל, "גודל" היא מילה שמתארת מאפיין חיצוני, נראה לעין, שקשור לעולם החומר. פיל גדול יותר מעכבר ואף אחד לא יפקפק בזה. כשאנחנו חושבים על ציר המספרים, אנחנו משתמשים במילה "גודל" כדי לציין את מיקומו של מספר על הציר ביחס למספרים אחרים. למשל, 2 גדול מ-1 כי הוא נמצא אחריו על ציר המספרים. שוב יש לנו כאן מונח בעייתי, "אחריו", מה פירוש? הרי מספרים, שאינם חומרים, לא מסודרים בשורה. השורה נמצאת רק בראש שלנו. אם כן, במקום להחליף מונח מעורפל אחד באחר, נישאר עם המונח המעורפל המקורי, "גודל".</p>
                <p>ובכן, כל ילד יסכים ש-2 גדול מ-1. אבל איך נדע כי 2 גדול מ-1?</p>
                <p>באותו הערב מצאתי פתרון, רק לרגע: 2 גדול מ-1, מפני ש-1 – 2 גדול מ-0, ואילו 2 – 1 קטן מ-0. מצוין.</p>
                <p>אך כעת נשאל, איך נדע כי 1 – 2 גדול מ-0? ובכן, נמשיך באותה שיטה? 0 – (1 – 2) גדול מ-0, בעוד (1 – 2) – 0 קטן מ-0. ולכן 1 – 2 גדול מ-0.</p>
                <p>אבל איך נדע כי 0 – (1 – 2) גדול מ-0? אם נמשיך לחסר, הרי אנחנו נשארים באותה נקודה. ואנחנו יכולים להמשיך כך אד אינפיניטום.</p>
                <p>רציתי אם כן להתייחס לגדלים פיזיים: מפני שיכול אדם להחזיק תפוח 1 ולא יכול להחזיק ב-1- תפוח, וכן לא יכול להחזיק 0 תפוח. אם כן מה שיש לו קיום גדול ממה שאין לו קיום, ו-0 ראשית הקיום. בהתחלה הסתפקתי בהסבר הזה, אבל אחר כך חשבתי ומצאתי בו טעות.</p>
                <p>נסמן ב-x את מספר כל החלקיקים הקיימים ביקום, ונוסיף להם 1, ונקבל ש-x+1 אמנם גדול מ-0, אבל מאחר שאין כמות כזו של חלקיקים קיימים ביקום, הרי שאין קיום לגודל כזה, והוא קטן מ-0. ובכן, מצאנו סתירה.</p>
                <p>אני מניח שהשימוש במילה "גודל" הוא מוסכמה לשונית, שלא מעידה על תכונה של המספרים. אבל אם גודל היא לא תכונה של המספרים, אז כל ההנחות שנובעות מגודלם של מספרים עלולות להיות לא תקפות. למשל, אם למספרים אין גודל, מה המשמעות של אי שוויונות?</p>
                <p>האם קיימת הוכחה ריגורוזית לקביעת גודלם של מספרים? אם מישהו מכיר משהו כזה, שישתף אותי, כי אני לא מצליח להכריע.</p>
            </description>
        </item>
        <item>
            <title>השפה היפה בעולם</title>
            <link>https://millieschmidt.net/blog/articles/beauty-of-languages.html</link>
            <guid>https://millieschmidt.net/blog/articles/beauty-of-languages.html</guid>
            <pubDate>14/01/2024</pubDate>
            <description>
                <p>יש לא מעט שפות שתמיד נשמעו לי מכוערות מאוד, עד שהתחלתי ללמוד קצת ולהבין מה המילים והמשפטים ששמעתי אומרים. לא רק התרגלתי לצליל, אלא התחלתי להבין, וזה בעצם כל ההבדל. זה קרה לי עם ערבית ומנדרינית, למשל, ועם שפות נוספות.</p>
                <p>כל עוד אנחנו לא דוברים שפה מסוימת, היא לא נשמעת לנו כמו שפה. היא נשמעת כמו צלילים, רעש, מוזיקה, והיא יכולה למצוא חן בעינינו או לא למצוא חן בעינינו בהתאם לצליל שהיא משמיעה. צורם, חורק, מתנגן, וכיוצא באלה. אבל ברגע שלומדים את משמעות הצלילים, הם כבר מקבלים משמעות אחרת.</p>
                <p>אני לא חושב שיש שפות מכוערות, יש פשוט שפות שאנשים לא מבינים. אבל החלק המעניין פה הוא הקסם הזה, של משמעות המילים. ברגע שלומדים את המשמעות שלהן השפה עוברת מתחום אחד, תחום המוזיקה, לתחום אחר, תחום הלשון והמחשבה. נראה שיש במוח שלנו מעין הפרדה, כמו מחסום כזה, בין שני התחומים, ולימוד השפה יכול לחדור אותו. ככה אוסף של צלילים שאין להם שום משמעות חוץ מהנאה או אי הנאה מוזיקלית, הופכים למילים ולמשפטים שמביעים רעיונות עמוקים. לא רק המילים עצמן, אלא גם מבנה המשפט, מיקום המילים בו והקשרים ביניהן. הכול הופך משמעותי וכאילו פותח עולם שלם, שקודם לכן היה נעול תחת הקטגוריה "רעש" או "צלילים חסרי פשר".</p>
                <p>חשבתי על זה פעם, שלהכיר שפה מסוימת זה כמו להביט בעולם דרך חור המנעול. עם כל שפה שלומדים, הדלת נפתחת עוד קצת ועוד קצת, וכאילו העולם כולו משתנה. לדעת שפות זה לראות יותר מהעולם.</p>
                <p>אגב, אולי אין שפות מכוערות בעולם, אבל השפה היפה ביותר היא היפנית.</p>
                <p>ומה לגבי העברית? אני לא יודע. בעברית אני כמו דג במים, אני לא באמת מרגיש את המים עד שאצא מהם, אבל אני לעולם לא אצא מהעברית הרי. אני לא חושב שדוברי שפת אם יכולים להעיד עליה לכאן ולכאן, היא שקופה עבור רובם, אולי למעט משוררים.</p>
            </description>
        </item>
        <item>
            <title>מי מדבר אנגלית?</title>
            <link>https://millieschmidt.net/blog/articles/who-speaks-english.html</link>
            <guid>https://millieschmidt.net/blog/articles/who-speaks-english.html</guid>
            <pubDate>14/01/2024</pubDate>
            <description>
                <p>אני מדבר כמה שפות, אבל יש הרבה מילים שאני לא יודע. מה זה אומר על רמת הידע שלי, אם בכלל? לפעמים לאנשים נדמה ששפה היא סך כל המילים שלה, ואם אתה מכיר את כל המילים, או תשעים אחוז מהמילים, אתה מדבר את השפה. לכן כשהם לומדים שפה הם מנסים לשנן כמה שיותר מילים, שברובן אין שום צורך כדי לדבר עם אנשים באותה המדינה שאת השפה שלה הם לומדים. ותאמינו לי, עשיתי את זה.</p>
                <p>בכל מקרה, בואו נחשוב על תרחיש. נניח שאני פוגש אדם, דובר עברית, והוא לא מכיר את המילה "שרפרף". כלומר, הוא לא יודע איך קוראים לחפץ שלו אנחנו קוראים "שרפרף". אם אני אסביר לו שמדובר בכיסא קטן ונמוך, ללא משענת, הוא יגיד שהוא מכיר אותו. אולי אפילו, הוא עצמו יוכל לתאר לי שרפרף, בעברית, אבל הוא פשוט לא יכיר את המילה היחידה שמתארת את אותו חפץ.</p>
                <p>האם האדם הזה דובר עברית, או לא? בוודאי שכן. פשוט יש מילה מסוימת שהוא לא מכיר. הוא מכיר את מה שהיא מתארת, הוא יכול לתאר אותו בעצמו, אבל הוא לא מכיר את המילה. ברור שהיכרות עם מילים לא מעידה על רמת הידע של שפה.</p>
                <p>לעומת זאת, תארו לכם אדם דובר עברית שלא יודע להטות פעלים. כלומר, דקדוק. הוא בטח יגיד משהו כמו "עכשיו אני הלכתי לים", או "מחר ישבתי על שרפרף". מישהו היה מבין מה הוא אומר בכלל? מתי הוא הלך לים? עכשיו או בעבר? מתי הוא ישב? בעבר או בעתיד? תחשבו על השאלה "אתה אוכל?" כשהאדם ששואל אותה מתכוון לשאול את בן השיחה שלו אם הוא כבר אכל, בעבר, ועכשיו הוא שבע.</p>
                <p>דקדוק חשוב יותר מאוצר מילים. רוצים לדבר על תחביר? "שמש לים אני הלכתי בשמיים והייתה". מצליחים להבין את הכוונה? שחקו עם המילים: "אני הלכתי לים והייתה שמש בשמיים". גם תחביר חשוב יותר מאוצר מילים.</p>
                <p>אבחנה מעניינת, לא? עכשיו תפסיקו לשנן רשימות של מילים ולחשוב שזה הופך אתכם ל"דוברי השפה". מי שרוצה ללמוד שפה, שישקיע בדקדוק ובתחביר.</p>
            </description>
        </item>
        <item>
            <title>אי אפשר להוכיח את קיום האל</title>
            <link>https://millieschmidt.net/blog/articles/cant-prove-god.html</link>
            <guid>https://millieschmidt.net/blog/articles/cant-prove-god.html</guid>
            <pubDate>14/01/2024</pubDate>
            <description>
                <p>שמעתי לא מזמן משפט יפה שאמר משה פייגלין: "אי אפשר להוכיח את קיומו של אלוהים, כי אז זה היה אומר שאפשר לתפוס את אלוהים בשכל האנושי, ולכן הוא מוגבל". אני חושב שזו הצהרה מעניינת וגם יפה מאוד, דווקא בגלל העמימות שנמצאת בה לגבי ישות נשגבת כל כך. היא מוציאה את אלוהים מממלכת המדע האמפירי אל ממלכת הרוח והדמיון האנושית.</p>
                <p>חוץ מזה, זו נראית לי נקודת פתיחה טובה לתחילת כל דיון על אלוהים. בדיון על אלוהים אנחנו יכולים להציג ראיות כאלה ואחרות, להעלות טיעונים שכלתניים, וכיוצא באלה. אבל הוכחה חותכת ממש שהיא גם אובייקטיבית ואפשר לשתף אותה עם שאר בני האדם? אני לא חושב שיש למישהו משהו כזה, ואם יש את זה למישהו, אני לא בטוח עד כמה הוא מוצלח.</p>
                <p>אז בואו נקרא להנחת המוצא הזאת, "נקודת פתיחה טובה".</p>
            </description>
        </item>
        <item>
            <title>אתרים מעצבנים</title>
            <link>https://millieschmidt.net/blog/articles/annoying-sites.html</link>
            <guid>https://millieschmidt.net/blog/articles/annoying-sites.html</guid>
            <pubDate>14/01/2024</pubDate>
            <description>
                <p>אחד הדברים שמעצבנים אותי באינטרנט של היום הוא אתרים שלא נגמרים. אתה פשוט גולל עוד ועוד ועוד, ואתה לא מגיע לסוף של זה. אחת הסיבות היא שחוץ מטקסט, האתר מלא בתמונות, מודעות ופרסומות, וכל מיני סרגלים שאין בהם כל כך צורך. ואם יש, צריך להמעיט בהם. אם אפשר להמעיט גם בטקסט, כידוע, גם זה טוב. המון פעמים אני נכנס לאתרים כדי למצוא משהו, למשל אתרים של תרגילי כושר, ועד שהם מגיעים להסבר על איך לבצע את התרגיל הם מסבירים על כל השרירים בגוף ועל איך התרגיל הזה משפיע עליהם וכו' וכו'. אני לא אומר שזה ידע חסר משמעות או שזה לא מעניין, אבל זה לא צריך להיות בעמוד שעוסק בביצוע פרקטי של תרגיל. זה נכון גם לאתרי מתכונים, שכהקדמה למתכון מביאים כל מיני סיפורים מרגשים על המטבח של סבתא. לגיטימי, אבל בעמוד נפרד. באתרים שלי אני בדרך כלל מקצה עמוד ל"אודות" וכותב שם קצת על האתר או על עצמי, כי אני מבין שמי שנכנס לאתר רוצה את התוכן ולא בהכרח לדעת מי אני ולמה החלטתי להקים אתר. זה חומר בונוס, למיטיבי לכת.</p>
                <p>אבל האתרים היום מתוכננים באופן לקוי. במקום לחלק אותם לתוכן ולכל המסביב, עושים את הכול באותו עמוד ולוקח המון זמן למצוא משהו. ושוב, זה עוד בלי קשר לכל המקום שבוני האתרים מקצים לפרסומות או מבצעים או כל מיני שטויות. ואלה עוד סתם אנשים שלא יודעים לתכנן נכון את האתר שלהם, אני בכלל לא מדבר על הנוכלים הגדולים כמו פייסבוק. שם אתה גולל לנצח. זה לא באג, זה אשכרה פיצ'ר. כשהייתי ילד הייתי גולש בפורומים של תפוז, וכשהייתי גולל עד סוף העמוד היה שם פאנל קטן שאפשר לי לעבור לעמוד הבא או הקודם. בכל עמוד הייתה כמות מוגבלת של פוסטים, ואם היית רוצה לראות את העמוד הבא היית צריך לחכות שהוא יטען. זה היה הרבה פחות מפתה, ולכן גללנו הרבה פחות, והיה לנו הרבה פחות זמן מסך.</p>
                <p>חוץ מזה יש עוד סוג של אתרים שלא נגמרים, וזה מבחינת התוכן. כל האתרים היום מתעדכנים כל הזמן ומתמלאים בעוד תוכן ועוד תוכן, על כל איזה חידוש בתחום או כל דבר שמנהל האתר חשב שיכול להוסיף... כסף. כי הרי הרבה מהאתרים האלה הם אתרי מכירות, הם לא יכולים להרשות לעצמם להישאר סטטיים יותר מדי זמן. בלי תוכן חדש הגולשים יאבדו עניין, ואם הם יאבדו עניין הם לא יגלשו ולא יקנו. אז "חשוב מאוד" לעדכן ולעדכן, כדי שהקונים לא יברחו.</p>
                <p>לי יש אתרים שהם סטטיים. אני לא מעדכן אותם. לא כי שכחתי, אלא כי אין לי סיבה טובה. אם אני מציג תמונות שצילמתי, אני מציג תמונות שצילמתי, וזהו. אני לא צריך עכשיו להוסיף תוכן על החזון הצילומי שלי או על איפה ולמה ואיך צילמתי כל תמונה. אם אני מציג ספרים, יש עמוד לכל ספר ושם אפשר לרכוש אותו, וזהו. אני לא כותב עוד מאה עמודים על הרקע ותהליך הכתיבה, כדי לנפח את האתר סתם.</p>
                <p>תחשבו שציירים היו עומדים כל היום ליד הציורים שלהם במוזיאון ומוסיפים קמטים לדמויות המצוירות, ככל שהזמן עובר. זה פשוט מגוחך. אז עכשיו אחרי שדיברתי כל כך הרבה על זה שצריך לקצר, אני מוכרח לסיים.</p>
            </description>
        </item>
    </channel>
</rss>